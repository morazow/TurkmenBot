Almany göge at, ýere düşýänçe ýa pelek
Bir elde iki garpyz tutdurmaz
Altyn gapylynyň agaçdan gapyla dilegi düşer
Ýüz görüp, gapyrga syrma
Gelin bolmasak-da, gädikden garapdyk
Ýoly ýörän ýeňer, işi — ýapyşan
Ne çiş köýsün, ne kebap
Sakla samany, geler zamany
Ilçä ölüm ýok
Gulan başyna gaý düşse, godujagyna garamaz
Şägirt ussatdan ozdurmasa, kär ýiter
Sygryň guýrugynda pyçak döwme
Ýortan ozar, ýatan tozar
Ýedi ölçäp, bir kes
Araça taýak deger
Öte eşiden öý ýykar, çala eşiden — çatma
Aşnalyk aňsat, aýralyk çetin
Guş ganatyndan kireý islemez
Ody özüňe bas, ötmese — kesekä
Agysyz ölüm bolmaz, öýkesiz — toý
Hasapsyz uçan guş, gonalgasyny ýalňyşar
Ýigit ýa şoh gerek, ýa ýok
Ýola çyksaň, ýoldaşyňy düzet
Myhmanyň öňünde aş goý, iki elini boş goý
Uruş, sögüş, emma ýaraşyga ýer goý
Ýagşy bilen ýöreseň, ýetir myrada; ýaman bilen ýöreseň, galdyr uýada
Garyndaşyň üýni garaňkyda belli
Gorkana goşa görner
Jähenneme giden özüne ýoldaş agtarar
Soňuny saýan batyr bolmaz
Gürrüň süýji, samança ýok güýji
Sepilmedik tohum gögermez
Kireýsiz kilim kakylmaz, ojaksyz öýe bakylmaz
Düýä münüp, hataba bukulma
Adam gulagyndan iglär
Il aglak bolsa, doňuz depä çykar
Guş bar — etini iýmeli, guş bar — et bermeli
Çekişmedik — bekişmez
Dul gözi bilen aýal alma, pyýada gözi bilen —  at
Degimsize degim degse, ýylda geçini iki gyrkar
Ýamany görmedik — ýagşa nyrh bermez
Berimsiz baýlara barandan, keremli daglara bar
Ulunyň diýenini etmedik uwlar
Tyg ýarasy biter, söz ýarasy bitmez
Bisähet gün at tapdyrmaz
Kütek pyçak el keser
Iýip doýmadyk, ýalap doýmaz
Ýaman dil il bozar, ýaman aýak — ýol
At alma, eýer al
Barlynyň bazary ýanynda
Süýjiüýji iýmeniň ajy-ajy gäkiligi bolar
Kör hasasyny bir aldyr
Ýorgaly bilen ýoldaş bolma, nadan bilen — syrdaş
Ýüp syrylyp, toýnukdan geçer
Hasaply dost uzak gider
Özi eden ökünmez
Çaman-da bolsa, üsti amanja
Gara keçe ak bolmaz, köne düşman — dost
Ussa muzduny ber-de gyssa
Göçjek diýip odunyňy otlama
Aşy ajygana ber, gyzy — aşygyna
Gyzy baryň näzi bar
Myhman sorap iýmez
Görk — agyzdan, haýa — gözden
Dostuň aýybyny ýüzüne aýt
Çaýyň soňy, çilimiň öňi dostuňa
Garga garganyň gözüni çokmaz
Pulsuz bazara barandan, kepensiz göre giren ýagşy
Dokuň açdan habary ýok
Garybyň göwni synyk, sözi döwük; ýetimiň boýny buruk, ýüzi soluk
Ýylanyň ýigreneni narpyz, ol hem hininiň agzynda gögerer
Göz ujy bilen gözleme: gözleriňe zor geler; dil ujy bilen sözleme: özüňe azar geler
Gedaý galla tapmaz, galla tapsa — gap
Saýak ýörme, taýak bar, şindiden däl, baýrak bar
Gylyç öz gynyny kesmez
Daga çyksaň hem, dabanyňy gözläp gez
Tokaý otla, at gazan
Köp sözüň azy ýagşy, az sözüň — uzy
Mirasdan ýumruk ýetse-de hakyňy al
Ak gireni bilen aň girmez
Gözüň agyrsa, eliňi çek, içiň agyrsa — damagyňy
Namarda zar bolandan, gara derýa gark bol
Çagaly öý — bazar, çagasyz öý — mazar
Gülme goňşyňa — geler başyňa
Göwün-göwünden suw içer, gamyş — bogundan
Ýylanyň aýagyny görmersiň, mollanyň — çöregini
Garyndaşdan garnym ýakyn
Bir gören tanyş, iki gören garyndaş
Pylan ýerde bakyr bar, barsaň bakyr-da ýok, takyr-da
Baryny beren uýalmaz
Gyşyň güni kyrk tüýsli, kyrkysy-da gylyksyz
Ökde ökdäni görende, aýagy tibirdär
Ajyksaň, çopan ýanyna, suwsasaň, daýhan ýanyna bar
Ýalňyz goldan aw çykmaz
Gyz maşgalanyň erki enede bolar
Hereketde — bereket
At aýagyna nal ursaň, eşek aýagyn galdyr
Oýunçy utulanyny bilse ýagşy
Kerri goýun giç ürker
Yhlas bilen aglasaň, sokur gözden ýaş çykar
Döwletli — aş üstüne, bidöwlet — käýinç üstüne
Är-heleýiň urşy, ýaz gününiň ýagşy
Mert özünden görer, namart — ýoldaşyndan
Deň etmän, duş etmez
Köp ýortan bir taýar
Ýeke gezen heder eder
Ýagşy söz ýylany hinden çykarar
Goça buýnuz ýük däldir
Ot bolmadyk ýerde tüsse bolmaz
Galpyň gazany gaýnamaz, gaýnasa-da baýnamaz
Tomus depesi gaýnamadygyň, gyş gazany gaýnamaz
Işlemedik — dişlemez
Atanyň-enäniň göwni ogul bilen gyzda, ogul bilen gyzyň göwni dag bilen düzde
Eşegi ýüke çek, eşek ýüke gelmese, ýüki — eşege
Bar-bar işden bar, işlemedik nana zar
Garny dokuň maly tükel
Dogry dost kinesiz bolar, bolşuňy ýüzüňe diýer
Jepasyny çeken, wepasyny görer
Aýda gelsin — aman gelsin
Çaman ördek ir uçar
Giden getirer, oturan nyrh sorar
Bilmeseň, bileniňkä git
Seresap gep daşa gala, biseresap gep başa bela
Ýüz berilse, ýüziň düşer etme
Garyplyk öldürmez, öldürmesede güldürmez
Agzy köp aşa ýagşy, eli köp işe
Hiçden giç ýagşy
Urşuň geňeşi ýok
Ýeke çykana — ýeke kesek
Haýyr işi jäht tut
Aç towuk düýşünde dary görer
Ýeke bolup ýol tapandan, köp bolup azaşan ýagşy
Ýylan çakan kendirden gorkar
Sorap berenden, urup ber
Süri agsagyny gizlär
Myhmany atar, başyňy gutar
Gyzym öýde, gylygy daşarda
Düýe münüp, hataba bukma
Hoşuň atasy ölmändir
Ýandagy ýaýnatma, bahyly baýnatma
Ýigidiň güler ýüzi bolsun
Ýandagy bassaň küde bolar, bedäni bassaň — pide
Gylyç ýarasy biter, dil ýarasy bitmez
Ýumşa gideniň eglenip gelenini dile
Ekene bar, ekmedige ýok
Aýagy uly syganyn geýer, aýagy kiçi öýenin
Işanyň işi tükenmez, dagyň — daşy
Garaňkyda ýöreseň büdürärsiň
Mollasy köp bolsa, toklusy harama çykar
Okan ozar, okamadyk tozar
Alma biş, agzyma düş
Suw görmän, tamman çykarma
Açlyk näme iýdirmez, dokluk näme diýdirmez
Jany agyrmaýanyň ýanynda başym agyrýar diýme
Ala gargada hakym bolsa, gyş gelmese, ýaz geler
Ýer gaty bolsa, öküz öküzden görer
Deňňene deň şärik
Eda yzlasaň, ýola barar; ýoly yzlasaň — ile
Ýagşy niýet — ýarym döwlet
Gorkagy kowsaň, batyr bolar
Guşda barak eti, goýunda erek eti
Tapan — begener, tanan — alar
Tükenmez hazynam bolandan, uýalmaz ýüzüm bolsun
Ýekäniň çaňy çykmaz
Ýagşylyk ýerde ýatmaz
Mollada berim bolmaz, ýabyda — gerim
Ýerden tapsaň sanap al
Guş burunsyz dogmaz, çaga — rysgalsyz
Uly başlar, kiçi işlär
Dünýäni sil alsa, guba gazyň döşünden
Il oňlasa, atyňy soý
Namart aş üstünde arlar
Garybyň it hem ýagy, bit hem
Görk — agyzdan, görmek — eginden
Diş dişe degenden daş daşa degsin
Ýigidi dostundan tana
Çemçe bilen ýygnanyňy çanaklap dökme
Başy sagyň — maly tükel
Düýäniň ulusy köprüde kötek iýer
Owal aşyk köýer, soňra magşugy
Gulak eşidenini göz görmesin
Arkalaşan ýow gaýtar
Ýoldan çyksaň çyk, ilden çykma
Ýere bakandan ýer gorkar
Gaharyň aňy bolmaz
Tilki sarkydyndan şir datmaz
Baýyň berenin görmedim, hudaýyň — keremin
Mal eýesine çekmese, şumluk
Telbä araba döwülse odun, öküz ölse et
Gaçan gutular, duran tutular
Gurt agzasaň, gurt geler
Mollaň almyty, gargaň iýmiti
Hemme ýerde horazyň sesi bir
Öwrenişen ýagy uruşmaga ýagşy
Äri är bolanyň — heleýi şir, äri är bolmadygyň — heleýi gara ýer
Aşy ýok oraza tutar, işi ýok namaz okar
Ýer ala, ýurt ala
Ýük egrisi uzak gitmez
Akylly özüni öwmez
Kötek güýçli bolsa, ýüň gazyk ýere gider
Ogrulyk eden uýalmaz, üstüne gelen uýalar
Basygy hem basmasaň, özüňi basar
Açlyk jebrin çekmedik, dokluk gadyryn näbilsin
Batyr ýarasyz bolmaz
Giç ýat-da ir tur, alty pişegi artyk ur
Ne hamyr, ne petir, ne toýa ýarar, ne ýasa
Güle kast edip degen kül bolar
Çilimkeşiň hem içi ýanar, hem daşy
Pul boldy, kül boldy
Bolduran hem aýal, güldüren hem aýal
Söwüş iýseň, çebiş iý, maza berer dişiňe
Her kim öz ekenini orar
Emgenseň, emersiň
Ýüz namart bir merdiň ýerini tutmaz
Oýun bir, maza iki
Egri azar, dogry ozar
Ötügsiz ýazyk — başa horluk
Könesi bolmadygyň täzesi bolmaz
Ýüpegi saklamasaň, ýüň bolar, gözeli saklamasaň — güň
Mal eýesiniň gözünden suw içer
Bijeli oglan aglamaz
Batyr söweşde belli
Dok çaýkanman, aç doýmaz
Ajysy bolmadygyň süýjüsi bolmaz
Daşa dalaw ýokmaz
Il agzy keramat
Mollada berim bolmaz, sopuda — şerim
Goç ýigit söweşde belli
Baş bolmasa, göwre läş
Garyp adam ýamanar, ýamanar-da guwanar
Akyl güýç berer, güýç hem ýürek
Güýji ýetmez göre galar
Eken orar, dokan geýer
Ýaltanan ýal tapmaz, tapsa-da bol tapmaz
Alyp asgyn bolýançaň, berip ökde bol
Ýetim gözi çemçede, odunçyňky — omçada
Doňuz ölse-de, hor-hory ýatmaz
Bahylyň bagy gögermez; gögerse-de, miwe bermez
Ýüz goýun tükener, ýüzi garalyk tükenmez
Ýok ýerden bar eden, ýonuşgadan don eden
Ýalanyň süýjüsinden, çynyň zäheri datly
Ýer gaty-da, gök ýyrak
Tagan aýagy üç bolar, biri-birine güýç bolar, biri synsa, hiç bolar
Bilegi ýogyn birini ýykar, bilimi bolan — müňüni
Soňky puşman — öte duşman
Betlagam äre barandan, gazlygy göre bar
Balykçy müň tümenlik düýş görse, balygyna ýorar
Atasyz oglan — ýetim, enesiz oglan — ýesir
Hudaýa ynansaň ynan weli, eşejigiňi berk duşa
Iki göç — bir talaň
Özüni öweniň tanapy çüýrük
Çopana meýlis haram
Durna gökde, duzak ýerde
Ata kesbi ogla halal
Bir ýazykdan är ölmez, hiç ýazyksyz är bolmaz
Ýetim aşy-ýarma köje, ol her bişer ýarym gije
Saglyk bolsa, beglik bolar
It ýüwrügin tilki söýmez, gamly kişi gülki söýmez
Lalyň diline enesi düşer
Iki ýakyn uruşsa, özgelere iým bolar
Dagdan arkasy bolanyň daşdan ýüregi bolar
Ýarym güne ýaryş ýok
Işlän ölmez, iglän öler
Ýakma bişersiň, gazma düşersiň
Oglan howlugar, tut wagtynda bişer
Aý dogsa, älem görer
Kiri kir açar, kinäni — söz
Öň degen ýumrugyň tasiri artyk
Bu günki işiňi ertä goýma
Saýany ekmedik salkynda, ýatmaz
Yhlasa — myrat
Kesew uzyn bolsa, gol ýanmaz
Gyz ýagşysy «gyşyk» çatmadan çykar
Serçeden gorkan dary ekmez
Päli azan tilki hinine bakyp üýrer
Özüň süýt bilgin dostuňy — gaýmak
Balyk başyndan porsar
Arpa ekip, bugdaý orjak bolma
Öň gelen orun alar
Bolgusyza barynçaň, boý oturgyn ölünçäň
Orakdan soň hoşa
Süýthoryň önüni bathor ýykar
At garrar, meýdan garramaz, ýigit garrar, heňňam garramaz
Don biçerler ýeňli-ýanly, dost tutarlar öňli-oňly
Sabyr düýbi sap altyn
Bal süýji, baldan bala süýji
Bir köstsüz gözel bolmaz
Çöken düýe ýer alar
Gelen döwlet, giden mähnet
Oduny ýygana ýakdyr, maly gazanana bakdyr
Sygryň şahyna ursaň, sugunyň endamy syzlar
Nanyny aýan aşa ýeter, daňyny aýan — toýa
Gedaý galla akylly gedaý bol
Gotur golunda bolmasyn, ýaman  — ýanyňda
Süýtde agzy bişen, suwy üfläp içer
Ody gorjasaň, öçer, goňşuňy gozgasaň, göçer
Pyçak öz gynyny kesmez
Dagy-daşy ýel bozar, adam arasyny — söz
Ýagşydan at galar, ýamandan set
Gazana ýanaşsaň, garasy ýokar, ýamana ýanaşsaň — belasy
Müsürde şa bolandan kenganda geda bol
Dil hem bela, hem gala
Bogazyny bogmasaň, bogaz düýäni ýuwudar
Aýybyny ýaşyran aýňalmaz
Garry hem bolsa gyz ýagşy, egri hem bolsa ýol ýagşy
Ýamandan boýnuňy satyn al
Göwni açygyň ýolam açyk
Çig et — et getir, çig tüwi — dert getir
Ak iner çökmese, boz maýa gaýmaz
Bisähet gün at bakmasaň, sähetli gün at tapdyrmaz
Oýnap ekseň, boýnap biter
Il agzyn ýygyp bolmaz, çelek agzyn — bogup
Halwany hekim iýer, şallagy ýetim
Aýbyny ýaşyran aýňalmaz
Gyzym, saňa aýdaýyn, gelnim, sen eşit
Suwuň siňňin akanyndan, ýigidiň ýere bakanyndan
Ýer doýman, är doýmaz
Ýalan sözleseň, tutularsyň; düz sözleseň, gutularsyň
Garganyň gaz balasy, her kişiň öz balasy
Duzluga düşen duz bolar
Gaty görseň, gaty ýerde otur
Mellekçä ýer berseň, ýer eýesini ýerden çykarar
Gar «ýagdysy» diýip begenme, aýazy bardyr; işan «geldi» diýip begenme, nyýazy bardyr
Özüňden aşagy gör-de, şükür et, özüňden ýokaryny gör-de, pikir et
Itiň boýnuna göwher daksaň, it hem aglar, göwher hem
Körüň bar bileni iki gözi
It öýkelese, eýesi duýmaz, pişik öýkelese — bibisi
Ýoluň ak bolsun, ýoldaşyň — hak
Öz elim öz ýakam
Ýagşyny görmek hem jennet
Bir okana bir-de dokana
Günäliň oduna bigünä ýanar
Aýybyny aýdan uýalmaz
Egilme-de bükülme
Zalymyň — zulumyndan, şermendäniň — şerinden
Gylyç göteren gylyçdan hem öler
Ýalanyşan ajykmaz, söýenişen ýykylmaz
Gurt gören itiň agzy bir bolar
It guýrugyndan zarar, eşek ýalyndan
Dil bilen orak orsaň, bil agyrmaz
Ir turan işinden dynar
Agajyň şahasy ýokary bolsa, miwesi aşak
Her işiň haýry ýagşydyr, toýun gelşigi bagşydyr
Peýdasyz perişdeden aşna döw ýagşy
Dag başy dumansyz bolmaz, är başy — hyýalsyz
Öwlen oglan öňüni hapalar
Pis pisi tapar, suw — pesi
Eşek semrese eýesini deper
Öz gadyryn bilmedik, il gadyryn näbilsin
Müň gaýgy bir iş bitirmez
Merde ýalbarsaň peseler, namarda ýalbarsaň eseler
Gamşy gowşak tutsaň, eliňi gyýar
Bagşynyňky «haý» bilen, mollanyňky «waý» bilen
Dostuňy egleme, nepden galmasyn; duşmanyň saklama, syryň bilmesin
Ker eşidenini biler, kör — tutanyny
Gylyç gynynda ýatsa, poslar
Ýylanyň daşy ýumşak, içi zäher
Galan işe gar ýagar
Şu günki serçe düýnki serçä jik-jik öwreder
Ädikçiniň ädigi bitmez
Gazany gazanan atar, oduny ýygan ýakar
Ýalaňaç suwdan gaýtmaz
Gural işlär, el magtanar
Tilkiniň müňde bir sapalagy bar, iň gowusy görünmezlik
Azajyk gaýgyny iş basar, azajyk agyryny — aş
Iýip doýmadyk ýalap doýmaz
Serçe semräp batman çykmaz
Ýagy gaýtsa, batyr köpeler
Öli aýatdan doýmaz, diri — hezzetden
Sopy sogan iýmez, tapsa gabygyny hem goýmaz
Haýwan ysgaşa-ysgaşa, ynsan soraşa-soraşa
Eýesi ýoguň söýesi ýok
Arkaly köpek gurt alar
Düýe gyrda bolsa-da, gözi şorda
Geçiň ýüzözüň düz; geçiň üçözüň puç
Garyp gyzy görki bilen, baý gyzy tarakgysy bilen
Bergiň müňe ýetse, ýumurtga börek iý
Hem hoz gerek, hem hozuň mürrügi
Öňüm gelenden soňum gelsin
Geça jan gaýgy, gassaba  — ýag
Soňky tüýkülik sakgal ezmez
Başa bela dilden geler
Atda aýak bolsun, ärde gaýrat
Söýdüren-de dil, köýdüren-de dil
Ýigidiň göwni ýüpekdir, berk çigilse çözülmez
Ölme eşegim ýaz geler, ýorunja biter
Düýe garrasa, köşegine eýerer
Garakçy topdan aýrylanyny sanjar
Başyňa düşse, başmakçy bolarsyň
Gulagyň garny bolmaz, siňegiň — erni
Gije oda gitme, gündiz — tüssä
Ýigit göre batyr, at çapa ýüwrük
Geňeşli biçilen don gysga bolmaz
Altyn ýerde ýatmaz, ýagşylyk — ýolda
At — ürken ýerinden, är — gorkan ýerinden
Ýurdy belet çapar
Bal tutan barmagyny ýalar
Çykmadyk janda umyt bar
Ykrary ýogun — ymany ýok
Gerek deregi ýykar
Abadan kent tüssesinden belli.
Abat öýüň bilbili, bibat öýüň baýguşy.
Abdal gelip Horasanda tarykatdan söz açar.
Abraý diýeniň gyrkylan erkeçdir, gaçsa tutdurmaz.
Abraý isleseň – köp diýme, saglyk is­le­seň – köp iýme.
Abraýly ýigide ýaraly keýik sataşar.
Abraýy gaçandan gut gaçar.
Abraýy tapyp bolmaz, biabraýlyk duran ýeriňde.
Aç aň bilmez, arryk höwür.
Aç başym – dynç gulagym.
Aç galandan, giç gal.
Aç itiň guýrugyny arryk it ýalar.
Aç öleniň hem aýry mazary ýok.
Aç ryzkyny kowalar, ýalaňaç öýe girer.
Aç towuk düýşünde dary görer.
Aç uklasa, düýşünde – nan, oýansa, hu­şunda – nan.
Açda algyň bolmasyn, bege – bergiň.
Açgöz ulalsa, ilini tanamaz.
Açgözüň garny doýsa-da, gözi doýmaz.
Açlyk belasyndan, dokluk belasy ýaman.
Açlyk daşa çeker, ýalaňaçlyk – içe.
Açlyk näme iýdirmez, dokluk näme diý­dirmez.
Açlyk ýylynyň arpasy, bugdaýdan belent sarpasy.
Açlyk zaryn çekmedik, dokluk gadyryny nä bilsin.
Açsam – aýamda, ýumsam – ýumrugymda.
Açyk agyz aç galmaz.
Açyk baş getir, gür çäç getir.
Açyk gaby it ýalar.
Açyk gapydan it bakar.
Açyk saçak hödür islemez.
Açyk ýaradan är ölmez.
Açylan etek ýapylar, göreniň gözünden gitmez.
Adam – amanat, amaly – baky.
Adam adam bilen, pisse badam bilen.
Adamy adam bolsa, golça dykam bir gap.
Adam adam bolsa, pyşbaga-da gural.
Adam adama mätäç, bir-ä dokçulykda, bir hem ýokçulykda.
Adam adama myhman, jan – göwrä.
Adam adamdan gutular, adam pälinden gu­tul­maz.
Adam alasy içinde, haýwan alasy da­şyn­da.
Adam aňyndan belli, kerwen – jaňyndan.
Adam arasyny dil bozar, dagy-daşy ýel bo­zar.
Adam arrygy hor bolar, ýer arrygy – şor.
Adam aşda belli, at – daşda.
Adam aýbyny ýer ýaşyr.
Adam balasy – iliň lälesi.
Adam bar – gep bar, arpa bar – çöp bar.
Adam bar gözden gyzar, adam bar – sözden.
Adam bardyr, adamynyň nagşydyr, Adam bardyr haýwan ondan ýagşydyr.
Adam başy – daşdan gaty.
Adam bilenini okar, towuk görenini ço­kar.
Adam bir ýaşar, edebi – iki .
Adam dilinden tapar.
Adam doga ýaman däl, dura ýaman.
Adam edebinden tanalar, ýurt – tugundan.
Adam eli hem abat, hem bibat.
Adam görki – akyl, söz görki – nakyl.
Adam göwni gülden näzik.
Adam gulagyndan iglär.
Adam hem düzer, hem bozar.
Adam işden ölmez, igençden öler.
Adam köki il aşar, arça köki – dag.
Adam namartlasa, aty-da aýagyny ýitirer.
Adam şatlansa-da hiňlener, gamlansa-da.
Adam saýdym eşegi, gapa ýazdym düşegi.
Adam sözi adam öldürer.
Adam ynanmaz sözi düz bolsa-da, sözleme.
Adam ýüregi çil ýüpek, çigin alsa çö­zül­mez.
Adamdan emel gutulmaz.
Adamy iş garratmaz, gaýgy-alada gar­ra­dar.
Adamy ýüreginden daglarlar, haýwany – budundan.
Adamyň eti haram bolsa-da, lebzi halal.
Adamyň gahary – ýylanyň zäheri.
Adamyň hormaty özüne bagly.
Adamyň iki gözi terezi.
Adamyň owwaly hem oglan, ahyry hem og­lan.
Adamyň ýuwhasy ýylanyň ýuwhasyndan be­ter.
Adamyň ýüzüne gara-da, halyny sora.
Adamynyň özüne bakma, sözüne bak.
Ady biriň jany bir.
Ady güwälik, sözi dogalyk.
Ady ilde, orny törde.
Adyl däl kişiniň aýagy synyk, gözi so­kur.
Adyl sakçylygy goýun itinden öwren.
Adyň aga bolsa, iliň daýysy bolarsyň.
Aga bilen ininiň oky-ýaýy başgadyr, Baý öýüniň gyzynyň sepi-şaýy başgadyr.
Aga borç eýlär, nöker – harç.
Aganyň-ininiň azary bolmaz, Azary bolsa-da, bizary bolmaz.
Agaç barly bolsa, başy aşak.
Agaç bolan ýerde pudak synar.
Agaç egildi – döwüldi, ýigit uýaldy – öldi.
Agaç garrar, guş pudagyna bir gonar.
Agaç gatysy soky bolar.
Agaç iýmişinden belli, adam – kyl­my­şyndan.
Agaç miwesinden belli, adam – hile­sin­den.
Agaç tutan ýeriňden döwülmez.
Agaç ýamany gazyk bolar, tokmak iýer.
Agaç ýatgynyna ýatar, ýaman aslyna tartar.
Agaç ýok ýerinde gamyşam agaç.
Agaç ýykylsa, paltaly-da ylgar, palta­syz-da.
Agajy içinden gurt iýer.
Agajy ne jüre bolsa, miwesi hem şo jü­re.
Agajy ýaşlykda bük.
Agajyň pahnasy hem özünden öner.
Agam aty ozandan, agyldaşymyň aty oz­sun.
Agam bir hatyn aldy, dawany satyn aldy.
Agan araba Alla neýlesin!
Aganyň ala gözi, ýeňňäniň ajy sözi.
Agaryp öňe-de düşme, garalyp soňa-da galma.
Agaryp tenim görnenden, gögerip ýamam görünsin.
Agasy aganyň guly guduz.
Agasyny görüp, ini öser, bibisini görüp – siňli.
Aglak agylyndan dok.
Aglamadyk oglana emjek ýok.
Aglamak – gör başynda.
Aglamasyny bilmedik ölüsini murdar­lar.
Aglan, agysynda diňer.
Aglap-aglap pel çeken, gülüp-gülüp suw tutar.
Aglaşmaga öz ýagşy, sylaşmaga ýat ýagşy.
Aglasy gelen oglan atasynyň sakgalyny oýnar.
Agsagy taýak saklar.
Agsak – ädimsek, sakaw – sözlemsek.
Agsak keýik müň torsuga ýetdirmez.
Agşam gören tanşyňy ertir görmek gü­ma­na.
Agşam şapak gyzarsa, gelniň ogul tapdy bil,Daňdan şapak gyzarsa, malyňy ýagy çapdy bil.
Agşamlygyny tapan ertirligini gaýgy etmez.
Agşamyň haýryndan ertiriň şeri.
Agşamyň syryny daň biler.
Agylda owlak dogsa, arykda oty biter.
Agyň – ady, garanyň – dady.
Agyr daş ýerinde ýatar.
Agyr gün delmireder, ýeňil gün ýeldireder.
Agyr günde dost gerek.
Agyr ýüküň azabyny gatyr biler.
Agyrmadyk başa ýaglyk daňma.
Agyrmaýan baş ýassyk islemez.
Agyry aşdan geler, dawa – garyndaşdan.
Agyryly ýerden gol gitmez.
Agysyz ölüm bolmaz, öýkesiz – toý.
Agyz – bir, gulak – iki, bir sözläp, diň­le iki.
Agyz agyzdan ýel alar.
Agyz – aýgak, söz – taýgak.
Agyz beripdir, aş-da ýetirer.
Agyz bir bolsa, göwün jem bolar.
Agyz iýen aşy göz tanar.
Agyz iýmese, ýüz utanmaz.
Agyz iýse, göz uýalar.
Agyz ulusyny büzse bor, Göz ulusyny süz­se bor, Burun ulusyny nätse bor?!
Agyz agyzdan ýelli, gulak gulakdan eşit­gir.
Agyzdan çykan başa deger.
Agyzdan çykan söz – atylan ok.
«Agza geldi» diýip, diýiberme, «öňe gel­di» diýip, iýiberme.
Agzy gana degen gurt ol oba ýoda açar.
Agzy gepden boşamaz, sözi söze ogşamaz.
Agzy gowşak ýumşak arar.
Agzy gulply sandygy diş açmasa, dil açar.
Agzy gyşyk bolsa-da, baý gyzy är dannar.
Agzy gyşyk bolsa-da, baý ogly geplesin!
Agzy tagam tanamaz, han palawyna at da­kar.
Agzy ýaman il bular, aýagy ýaman gol bular.
Agzybire Taňry biýr, agzalany gaňry­biýr.
Agzybiriň aşy bir.
Agzybirlik aş getirer, agzalalyk – kaş.
Agzyma aş, garnyma daş.
Agzyň doly gan bolsa-da, ýagynyň ýanynda tüýkürme.
Agzyň köpi aşa ýakyn, eliň köpi – işe.
Agzyň parawuzy ýok, diliň – süňki.
Agzyny aç, dili bolsa – gaç.
Agzyny alart-da, höküm sür.
Agzynyň aýdanyny gulagy eşitmez.
«Ah» diý, «wah» diý, öz gamyňy özüň iý.
Ahmalyň döwlete zyýany bar.
Ajal bilen myhman soraman geler.
Ajal gaýyp, didar gaýyp, nika gaýyp.
Ajal geldi jahana, başagyry bahana.
Ajal geler ýorta-ýorta, kime bu gün, kime erte.
Ajal iki gelmez, bir gelende-de gutulyp bolmaz.
Ajal ýetmän jan çykmaz, bahyl baýdan nan çykmaz.
Ajala çäre ýok.
Ajala derman ýok, pakyra – perman.
Ajala doga ýok, akyla – bela.
Ajaly ýeten köpek, metjidiň diwaryna bu­şugar.
Ajaly ýeten tilki, hinine bakyp uwlar.
Ajaly ýeten ýylan ýol üstüne çykar.
Ajaly ýetmedik gul ölmez.
Ajy badamjany gyraw almaz.
Ajy bilen süýjüni gören biler, Uzak bi­len ýakyny – ýörän.
Ajy – gepletme, doky – derletme.
Ajy günleri süýjä öwürýän – sabyrdyr.
Ajy hem bolsa, çyn söz ýagşy.
Ajy sorag berip, süýji jogaba garaşma.
Ajybalgaz çykdy, tebipleriň goly bag­lan­dy.
Ajygan guduzlandan beter.
Ajygan ölmez, alňasan öler.
Ajyksaň – çopan ýanyna bar, Suwsasaň – daýhan ýanyna.
Ajyksaň ajy ek.
Ajylykda burç ajy, burçdan-da borç ajy.
Ajyň aňy bolmaz, dokuň – gaýgysy.
Ajyň aňy bolmaz, garybyň – imdady.
Ajyň awy ganamaz.
Ajysy bolmadygyň, süýjüsi bolmaz.
Ak altyn gara günde gerek.
Ak atly bolar, gara datly.
Ak düýäni gördüňmi? Göremok, şondan gowusy ýok.
Ak ekine ýokardan, gök ekine akardan.
Ak gireni bilen aň girmez.
Ak gün – agardar, gara gün – garaldar.
Ak maýa çökmese, boz maýa gaýmaz.
Ak öýi görüp, gara öýi ýykmazlar.
Ak ýüzde gara hal zynatdyr.
Ak zat alnyňa ýagşy.
Akabam uzyn bolsa, uzyndyr ömrüm me­niň.
Akan aryk akar eken, bakan döwlet bakar eken.
Akar suw çeşme bolsa, ýatyp içme, Asyl­zada köpri bolsa, basyp geçme.
Akar suwuň kesileni – durany,Är ýigidiň baş egeni – öleni.
Akar-akar, öz adyny kişä dakar.
Akjak gan damarda durmaz.
Akmaga ýüz berme, nadana – söz.
Akmaga akyl öwretseň, düýpsüz guýa suw gu­ýan ýaly.
Akmaga dymmaklyk jogap.
Akmaga iş buýursaň, ol saňa akyl berer.
Akmaga syryňy berme.
Akmaga toý kän, utançsyza – hezil.
Akmagyň – dilinde, akyllynyň – elin­de.
Akmagyň agasy bolandan, akyllynyň ini­si bol.
Akmagyň aty çyksa, özüni töre saýar.
Akmagyň jogaby – ümsüm oturmak.
Akmak – işi seni ýakmak.
Akmak akmak däl, akmaga «akmak» diýen akmak.
Akmak aranyny bilmez, köse garranyny.
Akmak aýak üstünde garrar.
Akmak başyň külpetini aýaklar çeker.
Akmak bent baglar, akylly ýap gazar.
Akmak bilen gülüşenden, akylly bilen aglaşan ýagşy.
Akmak çynyny aýtjak bolup, syryny aýdar.
Akmak dostdan, dana duşman ýagşydyr.
Akmak dünýä ýygnar, kimiň iýjegini Alla biler.
Akmak elini işleder, akylly – kelle­sini.
Akmak it Aýa üýrer.
Akmak it tazy ýalyndan tama eder.
Akmak myhman öý eýesine hödür eder.
Akmak özüni bildirer, töweregini gül­dü­rer.
Akmak pälinden myrat gözlär, segparaz – it ýalagyndan.
Akmak sürer dünýäni, akyl onuň haýrany.
Akmaýa gaýmasa, gara ýer doýmaz.
Akrap geler gygyryp, ýel-ýagmyryn çagyryp.
Aksakgal ak baş bolar, ýöne göwni ýaş bolar.
Akyl – aýnamaz, altyn – çüýremez.
Akyl – dost, gahar – duşman, soňy – puşman
Akyl – sözde, mähir – gözde.
Akyl akyldan ötgür.
Akyl akyldan sowaşyk.
Akyl är döwletden düşse-de, hormatdan düş­mez.
Akyl başdan çykar, altyn – daşdan.
Akyl et, pikir et, pisindiňe syganna ynan, sygmadygyna ynanma.
Akyl güýç berer, güýç hem ýürek.
Akyl kellede bolmasa, jan azapda.
Akyl ýigide desmaýa, akylsyzyň ömri zaýa.
Akyldan artyk baýlyk ýok, saglykdan gym­mat zat ýok.
Akylla – yşarat, akmaga – kötek.
Akylla bir söz besdir, akmaga müň söz he­bes­dir.
Akylly – getirer, akmak – ýitirer.
Akylly – öwrener, akmak – öwreder.
Akylly aşa ýakyn, akmak – daşa.
Akylly aýal başa garar, akmak aýal – ýaşa.
Akylly diýseň akmagy, başa urar tok­magy.
Akylly dostuny öwer, kemakyl – aýalyny, samsyk – özüni.
Akylly gelin öý diker, akmak gelin öý ýykar.
Akylly haýra hemradyr, akmak – şere.
Akylly iş – ganatly guş.
Akylly işi bilen, akmak dişi bilen.
Akylly işine ynanar, akmak – düýşüne.
Akylly işlär, akmak onuň hözürini gö­rer.
Akylly ogul başdan biler, Akmak ogul – başa gelende, Tokmak ogul – hiç haçan-da.
Akylly ogul hem edep, hem talap.
Akylly ogul – hümmetli, akylly gyz – gym­matly.
Akylly oýlanýança, tentek işini bi­ti­rer.
Akylly ýigit ile ýetirer, akmak ýigit ýoly ýitirer.
Akyllynyň aty armaz, dony tozmaz.
Akyllynyň gadyry akmak ýanynda bilner.
Akyllynyň işinden göwnüň söýüner, Ak­ma­gyň işinden pähmiň käýiner.
Akyllynyň öňünden ýöre, akmagyň – yzyn­dan.
Akylsyz batyrlyk – bagtyňy ýatyrlyk.
Akylsyz baý bolandan, akylly gedaý bol.
Akylsyz ýaş ýok, bahasyz – iş.
Akylsyza akyl bermek hebesdir.
Akylsyzyň zowky artyk.
Akyly çaşanyň mähneti aşar.
Akyly diňläne berseň ýagşy.
Akyly keltäň – dili uzyn.
Akyly ýoguň ýakyny ýok.
Akylyň bahasy bolmaz, terbiýäniň – çä­gi.
Akylyň bolmasa, ýer diňle.
Akylyň bolsa, akyla eýer, Akylyň bolmasa – nakyla.
Akylyň bolsa, uzak ýola şöwür et, Bilimiň bolsa, bilmedige öwret.
«Al» diýlen malda haýyr bar.
Ala ekiniň hasyly-da kel-köse.
Ala garga oka gelmez, Çopan adam köpe bol­maz.
Ala gargada hakym bolsa, gyş gelmese, ýaz geler.
Ala sürlen ýeri çöp basar.
Alabahar alty gün, altysy-da gaty gün.
Alahekek öz dilinden bela galar, ýa-da öler.
Alaja ýylandan gorkan alaja ýüpden gor­kar.
Alan aldy, galan galdy.
Alan bir günäli, aldyran müň günäli.
Alanyň gözi satanyň elinde bolar.
Alanyňa begenip, bereniňe gynanma.
Alanyňa ýaman diýme, müneniňe – çaman.
Alaryny bilse, Allasyna garamaz.
Alaryňy bilseň-de, ynsabyňy elden ber­me.
Alçysyna münen altyn aşyk ogully-da bolar.
Aldan haldadyr, aldanan ýoldadyr.
Algy berginiň ýerini tutmaz.
Algyly – arslan, bergili – syçan.
Algylyny bergili ýeňer.
Algyň soňy bergi bolar.
Algyr guşuň ömri az.
Aljagym bolsa-da, berjegim galmasyn.
Aljagyna gyrgydyr, berjegine gargadyr.
Aljyran aýal ärine «aba» diýer.
Aljyranyň aňy bolmaz.
Alkyş bilen är gögär, ýagmyr bilen – ýer.
Alkyş gyzyldan gymmat.
«Alla, Alla» diýmeseň, işler düzelmez.
Alla keremdir, guýusy tereňdir.
Alla şere meçew berse, bir demde dünýä ýumrulardy.
Alla ýalkasa ýaş berer, bendesi ýalkasa – aş.
Allany tanamadyk bendesini tanamaz.
Allanyň bermedigini bendesi berip bil­mez.
Almadyk haýwanyň guýrugyndan ýapyşma.
Almak asandyr, bermek çetin.
Almalaşyga zat düýtmez.
Almany atan biler, nary – satan.
Almany çöle ek, armydy – baýra.
Almany göge zyň, ýere düşýänçä ýa pelek.
Almany soý ýere, armydy saý ýere.
Almanyň miwesi agajyndan alys düşmez.
Almaz kül içinde-de görner.
Almazak-da, bermezek, berse ukusy gel­me­zek.
Alňasalan işe şeýtan garyşar.
Alnyňdan akan suwuň gadyry ýok.
Alnyňdan çykan alaja ýylan, al-da bili­ňe çolan.
Alsaň aýal bolar, gonsaň – ýurt.
Alsaň – biter, satsaň – ýiter.
Altmyş günde atar, ýetmiş günde ýeter.
Altmyş ýaşda ataň ölse, şonda-da bir en­tärsiň.
Altmyşda – agta, ýetmişde – nogta.
Alty aga birigip, ata bolmaz, ýedi ýeňňe birigip – ene.
Alty dänede gysmasaň, altmyş dänede gys­dyrmaz.
Altyn agyzdan altyn söz çykar.
Altyn alma, alkyş al.
Altyn arzysyz galmaz.
Altyn başym dek bolsa, dana başym dik bolar.
Altyn çykan ýerinde gymmat.
Altyn gapylynyň agaç gapyla dilegi düşer.
Altyn görüp azma, kümüş görüp gyzma.
Altyn kiçi hem bolsa, bahasy gymmat.
Altyn otda bilner, adam – zähmetde.
Altyn saklan aç ölmez.
Altyn ýerde ýatmaz, ýagşylyk – ýolda.
Altyn-kümüşiň könesi bolmaz, Ata-enä­niň bahasy.
Altynly öýden jan datly.
Altynyň agzy bir bolsa, asmandakyny gaýdy­rar, Altmyşyň agzy ala bolsa, agzyn­da­kyny taýdyrar.
Alybilse, Allasyny gözlemez.
Alym azmasa, älem azmaz.
Alym öldi, ylym öldi.
Alymlara pikir gerek, derwüşlere – zi­kir.
Alymyň arrygyndan gork, begiň – semizinden.
Alynça – şirin-şeker, alansoň – eşek deper.
Alynjak gyz Aý görner.
Alynyň aryny Ahmetden çykarma.
Alyp asgyn bolynçaň, berip üstün bol.
Alys ýeri ýakyn eden at Taňry, Ýat bir öýi ýakyn eden gyz Taňry.
Alys ýeriň bugdaýyndan ýakyn ýeriň samany ýagşy.
Alys ýurduň habaryny argyş getirer.
Alysa barýan gonak köp eglenmez.
Alysdaky doganym, seni görmän oňanym.
Alysdakyň aty ozandan, ýakyndakyň taýy ozsun.
«Aman!» diýene nurbat.
Aman nyşany – iman.
Amanady münen günüň eýesi geler.
Amanat – ar, geýseň – dar.
Amanat – ýaman at.
Amanat ýa awlykda bolar, ýa – suwlukda.
Amanat zady daşamak dagdan agyr.
Amanatly – garamatly.
Andyzly öýde at ölmez, egrijeli öýde – är.
Aňlamaz adamdan daş gowy.
Aňly adam – aňlar, aňsyz adam – geňlär.
Aňmaza düýe görünmez.
Anna güni arka gitme.
Aňsadyna bakan gyz dograr.
Aňtan – ýeňer.
Ar – garramaz, är – garrar.
Ar tapylar, meýdan tapylmaz.
Ar üçin kelläm gitse-de «wah» diýmerin.
Ara sözi öý ýykar.
Araba ýykyljak bolsa, kyrk gün öňünden jygyldar.
Arabada oturan gözli bolsa, kör aty hem dogry äkidip biler.
Arabasyna güýji ýetmän, arşyn depelär.
Araça taýak deger.
Araňa saýry goşsaň, aýbyňy açar, Süň­ňüňe saýry goşsaň, alyp gaçar.
Arka ýagry ata miras, ataň ýagry – ogla.
Arkala aň geler, arkasyza – hun.
Arkalaşan dag aşar.
Arkalaşan ýow gaýtarar.
Arkaly atyň arkasyndan müň at suw içer.
Arkaly dagda geňeşer.
Arkaly erke sözlär, arkasyz – gorka.
Arkaly köpek gurt alar.
Arkasyz är dawa islemez.
Armyt pudagynda sallanar, ýere düşer ballanar.
Arpa çörekden nan bolmaz, amanatdan – don.
Arpa çörek otdan gorkmaz, garry aýal – ärden.
Arpa ekdim, dary çykdy.
Arpa eker, bugdaý islär.
Arpa garsaň, at iýmez, kepege garsaň, it iýmez.
Arpa gylçyk – aş eken, altyn-kümüş – daş eken.
Arpa iýen at menzil keser.
Arpa nany besdir, tapsaň damaga.
Arpa tapmaz atyna, nöker tutar syrtyna.
Arpa undan köke bolmaz, gyrnakdan – bike.
Arpa uny çym-ak, suw degdigi göm-gök.
Arpa ýykylsa, dok bolar, bugdaý ýykylsa, pak bolar.
Arpadan, bugdaýdan elim üzüldi, umyt saňa galdy, dary harmany.
Arpaň dänesi bolandan, bugdaýyň samany bol.
Arrygyň çorbasy çykmaz, çyksa-da, ýyldyramaz.
Arryk halyny bilse ýykylmaz.
Arryk ölse ýagy ýok, garyp ölse agy ýok.
Arslan arlasa, atyň aýagy duşaklanar.
Arşyn getir biýz al, çuwal getir hoz al.
Artyk aýdan özi uýalar.
Artyk damak daş ýarar, daş gaýdyp baş ýarar.
Arwananyň ýagşysy az iýer, köp ýaşar, Arwananyň ýamany köp iýer, az ýaşar.
Arybyňky – gülüstan, göribiňki – çölüstan.
Aryk akan ýerine, bagt bakan ýerine.
Arykdan ätle, yzyňy ýatla.
Arykdan suw akar, daýhana Hudaý bakar.
Arynyň zäherini datmadyk, balyň gadyryny näbilsin.
Arzan illetsiz bolmaz, baha – hikmetsiz.
Arzanlykda alyjynyň, gymmatlykda satyjynyň ýüzüni gör­me.
Arzanyň çorbasy dadylmaz.
«Aş» diýseň, hapyr-hupur, «iş» diýseň, gulak ýapyr.
Aş atana aş at, daş atana – daş.
Aş bolsun, agzymy ýandyrsyn, daş bolsun, başymy syn­dyr­syn.
Aş dileme, diş dile.
Aş gatygy duz.
Aş tagamyn dadan biler, ýol agramyn – äden.
Aş ysy bilen datly.
Aşa ýaman bolma, asarlar, Aşa ýuwaş bol­ma, basarlar.
Asly haramyň nesli haram.
Aslyna çekermiş ýüwrük-çamanlyk.
Aslyny unudan atasyny atar.
Asmandan arpa ýagsa, eşegiň haky hepbe.
Asmandan inip ýere düşen, ýedi derýanyň suwuny içen.
Aşna bolmak aňsat, jyda bolmak kyn.
Assa gaçan namart.
Assa giden ýorulmaz.
Assa ur, rasta ur.
Assa ýörän alys gider.
Aşy ajygana ber, gyzy – aşygyna.
Asyl asla gider.
Asyl aýal öýüne bezeg.
Asyl görseň, soý sorama, jöwlan görseň – suw.
Aşym az bolsa-da, çanagym giň bolsun.
Aşyň alasy – Taňryň belasy.
Aşyny aýan aşa ýeter, donuny aýan – toýa.
«At alan bilen gelin alanyň kepili özümdirin» diýermiş Allatagala.
At – arryklykda, gyz – garyplykda.
At «Basman!» diýen ýerine müň basar, Iş «düşmen» diýen ýerine müň düşer.
At ady bilen, ýigit ody bilen.
At agynan ýerde toý bolar.
At alma – eýer al, aýal alma – hossar al, ýer alma – goňşy al.
At alsaň – ýorga bilen ýöriş al, Aýal alsaň – akyl bilen huş al.
At alsaň gunan al, düýe alsaň – inen.
At arzan – taý gymmat, Gyz arzan – dul gymmat.
At atyň yzyndan daljygyp ýeter, Düýe düýäniň yzyndan – ajygyp.
At aýagy gitgir, ozan dili ötgür.
At aýagyň aşagynda agsamasyn.
At aýagyna nal ursaň, eşek aýagyny galdyrar.
At aýagyndan semrär, adam gulagyndan.
At aýlanyp, gazygyny tapar, suw aýlanyp – ýarygyny.
At aýlygyny gözlär, düýe – ýyllygyny, eşek – aýagynyň aşagyny.
At basyşyndan belli, är – bakyşyndan.
At bilen ýola çykan eşegiň waý halyna.
At bolsa, hamyt tapylar.
At çaňyna giden geler, pil çaňyna giden gelmez.
At çapa ýüwrük, ýigit göre batyr.
At çapanyňdan geçdik, eýeriň gaşyndan berk ýapyş.
At çapsa durup-durup bakylar, Baýtal çapsa her dürli at dakylar.
At depişigine at çydar.
At dosty – ata dosty.
At eýeri bile yzzatly, gul baýary bile.
At gadyryny münen biler, ok gadyryny – atan.
At garrar – meýdan garramaz, Ýigit garrar – heňňam garramaz.
At garrasa, höwre goýlar.
At gitdi, örküni-de äkitdi.
At gowusy – erinlek, ýigit gowusy – burunlak.
At güýji arpada.
At gylygyna eýesi ýetik.
At gylygyndan iýmini artdyr, Gyz gylygyndan – sepini.
At iýmeýän ajy otlar bitmese ýeg.
At keselini andyz açar,
Gyz keselini – gopuz.
At kimiňki – müneniňki, Don kimiňki – geýeniňki.
At kişňeşip tanyşar. adam – sözleşip.
At kişňär, taý öner.
A:t köýenden, at köýsün.
At maýyrmadyk, seýis bolmaz.
At münen atasyny tanamaz, aýal alan – enesini.
At – münenden, görk – geýenden.
At münmedik at münse, çapa-çapa öldürer, Don geýmedik don geýse, kaka-kaka tozdurar.
At münüp ataň öýüne bar, Don geýip – dogan öýüne.
At münüp, atam gomlap, at üstünde satan sallap.
Bag – barsyz bolmaz, at – timarsyz.
Bag – ekeniňki, ýap – çekeniňki.
Bag aýdypdyr: «Bak maňa, bakaýyn saňa».
Bagşy bilen ýagşy atyň belli baýragy bolmaz.
Bagşynyňky «haý» bilen, mollanyňky «waý» bilen.
Bagtly sähet gözlemez.
Bagtlyny yzlama, bagt ýoluny yzla.
Bagtyň ýatsa, düýäň üstünde it ýarar.
Bagym bar, barym bar.
Bahanam akja bäbek, bildir bolsaň bol­maýamy.
Bahardaky hereket, güýzki – bereket.
Bahyl baryny bermez, ýok garap durmaz.
Bahyl bazara gitse, şum habar getirer.
Bahyl jennet görmez.
Bahyldan daş sorandan, jomartdan aş sora.
Bahyldan gyşyň güni garam dileme.
Bahyldan pul almak – petirden gyl al­mak.
Bahyly sahylygyň bilen uýalt.
Bahylyň bagy gögermez, gögerse-de miwe bermez.
Bahylyň jaýy jähennem, sahynyň jaýy jennet.
Bakyrganda bakyr bar, baryp görseň, ta­kyr bar.
Bal bar ýerde siňegem bolar.
Bal diýmek bilen agyz süýjemez.
Bal gadyryny bakgal biler, zer gadyryny – zergär.
Bal süýji, baldan-da bala.
Bal tutan barmagyny ýalar.
Bala hem ene diýer, hem baba.
Bala, balanyň işi çala.
Balaly öý bazar, şowhuny köňül ýazar.
Balaly öýde gybat ýok, balasyz öýde – gurbat.
Balanyň barmagy agyrsa, enäniň ýüregi syzlar.
Balygyň diriligi suw bilen.
Balygyň özi suwda bolsa-da, gözi gyrda.
Balyk başyndan porsar.
Balyk iýse, guýrugy semrär.
«Bar» diýip aşma, «ýok» diýip çaşma.
Bar – ogşadar, ýok – gagşadar.
Bar baryny aýdar, ýok ― zaryny.
Bar gaçagy tutsa bolar, ýok gaçagy nätse bolar.
Bar okaram, gel okaram, barmasaň-gelme­seň, orta ýolda döwül okaram.
Bar ýerinde bal arzan, ýok ýerinde duz gym­mat.
Bar zadyň sakasy saglyk.
Bar zat bakyr, ýok zat – altyn.
Bar zatdan süýji-de dil, ajy-da dil.
Bara – bazar, ýoga – azar.
Baran getirer, oturan ýitirer.
Baran ýeriň kör bolsa, gözüňi ýum.
Barar guşuň başy aňry.
Barara gapysy ýok, ýapynara – ýapysy.
Barara ýeri ýok, batara köli.
Bar-bar işden bar, işlemedik nana zar.
Barça ýagşy, biz ýaman barça bugdaý, biz sa­man.
Barçasyny görmäge başymyz esen bolsun.
Barjak ýeriňe kesek atma, çykan gapyňy batly ýapma.
Barly ajyganda iýer, garyp – tapanda.
Barly bilen dalaşma.
Barly bolsun, barsyz bolsun öýüň bolsun, Gyňyr bolsun, gyşyk bolsun, äriň bolsun.
Barly bolup, baýlygňa guwanma, Garyp bolup, garyplygňa uýalma.
«Barly men» diýip buýsanma, «Ýoksuz men» diýip kemsinme.
Barlyk – etdi:r, ýokluk – jowrandyr.
Barlykda «dok» diýme, ýoklukda «ýok» diý­me.
Barlykda abatlyk bar, ýoklukda ― takat.
Barlylyk däli eder, ýoksuzlyk ― sähne.
Barlynyň ady ýowuk, ýoklynyň ýüzi sowuk.
Barlynyň eli titremez.
Barmagy «başga» diýme, bilegi – bir, Ili «başga» diýme, dilegi bir.
Barmak bilen çözüljek düwüne agyz urma.
Bars – baýlyk, towşan – gahatlyk.
Barsyz agaja daş atmazlar.
Bary bile bazar eýle.
Barýan gapyň müň bolsa-da, ýatjak gapyň bir bolsun.
Baryna bazar et, ýoguna ― sabyr.
Baryny beren uýalmaz.
Baryny bermedigiň ýüzi gara.
Baryny görmäge başym dik bolsun.
Baş – başa, jan – jana.
Baş alynjak ýerde mal aýalmaz.
Baş bolmasa, göwre läş.
Baş döwleti – bereket, mal döwleti – hereket.
Baş iki bolman, mal iki bolmaz.
Baş sag bolsa, telpek tapylar.
Baş ulusy döwlet, aýak ulusy mähnet.
Baş ýarylsa, börük içinde, gol synsa, ýeň içinde.
Başa bela iki barmak dilden geler.
Başa dil getirenini, el getirip bilmez.
Başa düşen işi başarmak gerek.
Başa düşen taýak, ýüwürder ýalaň aýak.
Başa düşmez ogul-gyz, başa bela getirer.
Başa gelenini göz görer.
Başa gelmez iş bolmaz, aýaga degmez – daş.
Basany aýlyk, götereni ýyllyk.
Başarana baş gurban.
Başarana hyşa gulpagam saz.
Başarmajak işiňe ýapyşma.
Başarnyk – baýlyk.
Başda beýni bolmasa, selle neýlesin.
Başda oňmadyk giç oňmaz, giç oňmadyk hiç oňmaz.
Başganyň ýanawujyndan suw içen ganmaz.
Başy agyrmadygyň ýanynda, «baldyrym syzlaýar» diýme.
Başy eseniň maly bitin.
Başy gaharlynyň akyly dabanynyň as­tynda.
Başy zor baý bolar, aýagy zor – gul.
Başyň amanka, malyňy tükelle.
Başyňa erre goýsalar-da, dogry sözle.
Başyny egeniň başy alynmaz.
Batana ýöreme, atana ýöre.
Batar günüň atar daňy bar.
Batga batan eşegiň tutalgasy – gulak, guýruk.
Batman ýük bara basar, gyl tanap gerden keser.
Batsa batsyn ýol tiken, batmasyn, ýorgan tiken.
Batyr – aňkaw, är – gödek.
Batyr aty bilen batyr, at batyry bilen at.
Batyr başdan, ýüwrük aýakdan.
Batyr bir öler, gorkak – müň.
Batyr köpde ýow gaçyrar, pähim – köpde daw.
Batyr ölse ady galar, baý ölse – zady.
Batyr söweşde belli, ýüwrük – ýaryşda.
Batyra «batyr» diýmezler, jan saklana «batyr» diýerler.
Batyra ýarag nä hajat.
Batyrdan ölüm hem eýmenermiş.
Batyrlyk bilekde däl, ýürekde.
Batyry batyr eden gylyç bilen bilegi, Ýamany ýaman eden gara ýürek dilegi.
Batyryň aýbyny açma, syryny ýaýma.
Batyryň bezegi – ýüzüniň ýarasy.
Baý arabasyny dagdan aşyrar, Garyp düz meýdanda ýoluny çaşyrar.
Baý gyzy tarakgysy bilen, garyp gyzy görki bilen.
Baý gyzyny alma, Hudaý ýazmasa, Han gy­zyny alma, päliň azmasa.
Baý halky ýaňra bor, garry – öwünjeň, Bidöwlet – ynanjaň, käsip – käýinjeň.
Baý magtansa – tapylar,
Garyp magtansa – çapylar.
Baý malyny bahyl gysganar.
Baý ölse: «Ýör gideliň!» diýerler, Garyp ölse, üç günden soň duýarlar.
Baý täze don geýse: «Gutly bolsun!» diýer­ler, Garyp täze don geýse: «Nireden aldyň?» diýerler.
Baý ýalan sözlese-de, sözi geçer.
Baýdan – ýokar, baldan – damar.
Baýguşuň dilegi weýrançylyk.
Baýguşyň rysgaly agzyna geler.
Baýlygyň enesi – ýer, atasy – zähmet.
Baýlygyň sakasy – saglyk.
Baýlyk – bir guraklyk, batyrlyk – bir okluk.
Baýlyk eliň kiri, ýuwulsa gider.
Baýlyk malyň köplüginde däl, göwnüň dok­lugynda.
Baýlyk myrat däl, garyplyk – uýat .
Baýlyk näme, hallan atanyň galar.
Baýlykdan garyp düşen magtanmasyny goý­maz.
Baýlykdan garyp düşene, ýok-da bolsa, bar ýaly, Garyplykdan baýana bar-da bolsa, ýok ýaly.
Baýramda açdan ölen, jöwzada doňup galan.
Baýrynmagyn baýlygňa, bijin bardyr al­nyňda.
Baýtal hokranman, at kişňemez.
Baýtal ölse, gulan ýaş, gulan ölse, gözüň ýaş.
Baýy mal basar, garyby – gam.
Baýyň agzy gyşyk bolsa-da, sözi «dogry».
Baýyň azgyny, possun geýer ýaz güni.
Baýyň gelni – bagyň güli.
Baýyň güni «waý», garybyňky – «haý-da-haý».
Baýyň iki dünýäsi-de düzüw.
Baýyň morysy gyşyk bolsa-da, tüssesi «dogry» çykar.
Baýyň ogly barga oýnar, Begiň ogly ýorga oýnar, Bidöwletiň çagasy
Gagyldadyp, garga oýnar.
Baýyň pişigi-de towşan tutar.
Baýyň sahylygy elinde, garybyň sahylygy dilinde.
Baýyň setini ýüpek görner.
Bazar görki – bakgal, ýigit görki – sakgal.
Bazara baran baryny harçlar.
Bazara bar-da, bagtyňy syna.
Bedasyl beg gullugynda bolynçaň, Asyl begiň saýasynda gul bolgul.
Bedasyla barynçaň, boý oturgyn ölinçäň.
Bedasyla jepa çekme, gury ýere tohum sep­me.
Bede ýyl aşsa, pide bolar, ýandak ýyl aş­sa – bede.
Beden agyrsa, jan syzar.
Beden azabyndan, wyždan azaby agyr.
Bedenäniň öýi ýok, nirä barsa: «Byt­byl­dyk!»
Bedene semräp, batmana ýetmez.
Bedew at menzil keser.
Bedew atlar semiz bolar, goç ýigitlar tämiz bolar.
Bedew jul içinde belli, göwher – kül içinde.
Beg başyňy bendi etme.
Beg beren atyň dişine bakma.
Beg bilen aşna bolma.
Begi begiň, guly – guduz.
Bek gapa bela gelmez.
Bekli gapyny sabyr açar.
Bela – basan ýeriňde.
Bela görnüp gelmez, kasas kyýamata galmaz.
Bela gula barmaz, gul bela barar.
Bela nirede, basyp-göteren ýeriňde.
Bela-beteriň ganatyny sabyr gyrkar.
Beladan heder, etmeseň eder.
Bendä gaçsaň – tutularsyň, Hudaýa gaçsaň – gutularsyň.
Bendäm bendäme sebäp, Men ikisinede sebäp.
Bende sylasa aş berer, Hudaý sylasa – ýaş.
Bendesi hata eder, Taňrysy – ata.
Bendesi peýlär, Taňrysy etjegini eýlär.
Ber, bereketiň artsyn!
Bereket ondur, onusy-da düzdür.
Beren – alar, eken – orar.
Berende almadyk, diläp alar.
Berenden – al, urandan – gaç.
Berene bäş köp, alana alty az.
Bergidar her ady tutulanda bir öler.
Bergili üzülmez, algyly üzüler.
Bergiň ýaraşygy – üzmek.
Bergiň ýüze ýetse, ýumurtga börek iý.
Bergini beren ýeňer, ýoly – ýörän.
Bergisini ýaşyran – bölüner, ogrusyny – ýaşyran öküner.
Berim gökden ýol ýasar.
Berimsiz baýa baranyňdan, keremli daga bar.
Berimsizden bir gyl düşse-de, peýda.
Berip-alyp görmedik, berse ukusy tutmaz.
Berk bolsa daşyň, amandyr başyň.
Berk bolsa daşyň, taýýardyr aşyň.
Berk gapyny berim açar.
Berk şahanyň – emi palta.
Berkeli döwlet giç geler.
Bermejegi berip utandyr.
Bermezden – aşly, urmazdan – gylyçly.
Bermezek Taňrydan – irmezek awçy.
Betbagt derýa inse, suwy kesiler.
Betbagtlygy nirede gördüň, aýagy agsak gy­zyl keýigiň yzynda.
Beter beteri görende, elheder gaýra teser.
Betlagam äre barýançaň, gazylgy göre bar.
Beýigiň öňünden geçme, gatyryň – soňun­dan.
Bezenmeýänden aýal bolmaz, öwünmeýänden – är.
Bezirgen pajy bilen.
Bezirgeniň gideni bilinmez, geleni bil­ner.
Bezirgeniň ýoly bir bolsa-da, rysky baş­ga.
Bäri bakan hassany, jüýjeli unaş dü­zeder.
Bäş barmagyň bäşisi deň däl.
Bibaş ilde bereket bolmaz.
Bidert bilen dertleşseň, syryň ýere dö­küler,Dertli bilen dertleşseň, gapyrgalaň söküler.
Bidöwlet – oglumdan, döwletli – gyzym.
Bidöwletde algyň bolmasyn, bege – ber­giň.
Bidöwlete bir gün sähet, iş etjege her gün sähet.
Bidöwlete Hudaý köpi bermez, azy-da ol almaz.
Bidöwleti bidöwlet ýarym gije tapar.
Bidöwleti ýagy çapsa, döwletlä habar geler.
Bidöwletiň agzy aşa ýetende burny ganar.
Bidöwletiň çagasy asmandaky Aýy dilär.
Bidöwletiň etegine gowurga guýsaň, etegi bilen sowyr.
Bidöwletiň iki gezimi bar, biri ekin-dikinde, birem ýygym-düýrümde.
Bidöwletiň ogly bolýançaň, döwletliniň guly bol.
Bidöwletiň ogul-gyzy baş-da bolsa, ýaş ýaly, Döwletliniň ogul-gyzy ýaş-da bolsa, baş ýaly.
Bidöwletler ukuda, goç ýigitler bukuda.
Bigadyr gardaşdan aşna döw ýagşy.
Bihaýa bil baglasa, perişde ýoldan çykar.
Bihuda iş edilmesin, ötgür gylyç gädil­mesin.
Bijeli oglan aglamaz.
Bikär düýşi suwa aýt.
Bikärden Taňry bizar.
Bike hem är üçin talaşar, hem tör üçin.
Bikemal ýoldaşdan taýak ýagşy.
Bikemalyň gülküsi – akmaklygyň ilkisi.
Bilbil besledik, garga çykdy.
Bilbile altyn ketek-de zyndandyr.
Bildirki gar bu ýyla galmaz.
Bilegi ýogynyň emeli köp.
Bilelikde çekilen dert ýeňil.
Bilen aýdar: «Bir obanyň başydyr!», Bilmez aýdar: «Nirden gelen goňşudyr?»
Bilen bilenini işlär, bilmedik barmagyny dişlär.
Bilene – dag, bilmedige – ýag.
Bilene – hikmet, bilmedige – rowaýat.
Bili agyrmazyň paltasy kütek.
Bilim bilen hikmet – altyndan gymmat.
Bilimli – ölmez, bilimsiz – gülmez.
Bilimli – uçar, bilimsiz – gaçar.
Bilmedige – bildirin, bilip etse – öldirin.
Bilmedigiň bilegi agyrmaz.
Bilmedigini soran – alym, soramadyk özüne – zalym.
Bilmen ― müň belany başdan sowar.
Bilmeseň bir aýyp, bilip amal etmeseň, iki aýyp.
Bilmez geplär gepini, döwer otyr çöpüni.
Bilmez tebip jan alar.
Bilmez ussa bek ýasar.
Bilmezlik bela däl, bilesi gelmezlik – bela.
Bilseň baş al, bilmeseň – ýaş.
Bilseň bileniňi et, bilmeseň, bilýäniň­kini et.
Bimamla mylaýym gerek, güýji asgyn şe­laýyn.
Bimaryňky timar.
Binamysa günde baýram, günde toý.
Bir – garrylykda, bir – ýaşlykda.
Bir adamyň gözi ýaman, bir adamyň – sözi.
Bir agaçda gül-de biter, tiken-de.
Bir agaçdan tokaý bolmaz, bir gülden – ba­har.
Bir agdarym, bir suw.
Bir agyzdan çykan söz müň agyza ýaýylar.
Bir ajy doýurmak – haç.
Bir akmagyň guýa atan daşyny on derwüş çykaryp bilmez.
Bir ata on ogly saklar, on ogul bir atany saklap bilmez.
Bir aýal kendirigini ite aldyrar, kyrkysy akyl berer.
Bir baş – belaly baş, iki baş – maş­gala.
Bir başa bir ölüm.
Bir başda kyrk ýyl baýlyk durmaz.
Bir başda ýüz hyýal, ýüz söwda.
Bir başy it hem saklar.
Bir başym bar, müň – işim.
Bir batman altynyň bolandan, bir daban ýeriň bolsun.
Bir begenen aglar, bir hem – gynanan.
Bir çyranyň daşyna, kyrk adam üýşer.
Bir doýmak – çala baýamak.
Bir elde iki garpyz tutdurmaz.
Bir eli bilen eken, iki eli bilen orar.
Bir gapsaň-da, ýag gap.
Bir gapy ýapyk bolsa-da, ýüz gapy açyk.
Bir garga bilen gyş gelmez.
Bir garlawaç ýaz etmez.
Bir garybyň köňlüni «Hoş geldiň!» awlar.
Bir gep – pent, iki gep – ant.
Bir gep az, iki gep kän.
Bir gol bilen düwün düwdürmez.
Bir gören – biliş, iki gören – tanyş, Üç gören – garyndaş, dört gören – gardaş.
Bir göreniňi iki synama.
Bir göreniňi öwme-de, syndyrma-da.
Bir goýundan ak-da dogar, gara-da.
Bir gün agzalalyk bolan öýden kyrk günki bereket gider.
Bir gün duza – müň gün salam.
Bir gün gam gelse, çukur dolmaz.
Bir gün öň sepen, bir hepde öň orar.
Bir günki ysytma, kyrk günki kuwwatyňy alar.
Bir günlük ýola çyksaň, üç günlük azyk al.
Bir günüm – hoş günüm.
Bir günüň pidasy, müň günüň dogasy.
Bir gyraňsyz öý bolmaz, bir jarçysyz – toý.
Bir iýdigim çorba nan, goýman sende sala-san.
Bir keren geçiren, ýüz keren utar.
Bir kesbi bolan hor bolmaz.
Bir menzile gitmez ýüküň egrisi.
Bir nahal ekseň, ýaşyň baky.
Bir obadan däl ýaly, ýaban galan mal ýaly.
Bir ogul bar, atasy bilen bir zatdyr, Bir ogul bar, atasyndan zyýatdyr.
Bir – okana, bir – dokana.
Bir okda iki towşan urdurmaz.
Bir samsyk bäş akyllyň agzyny alardar.
Bir şaýy tapsaň düwüp goý, iki şaýy tap­saň – çigip.
Bir sözle, iki diňle.
Bir sygryň peşewine, müň sygyr taýar.
Bir taýak – bagt, bir taýak – betbagt.
Bir tutam ýetmese, güýjüňden gör.
Bir ýagşydan ýaman dogdy diýse ynanma,
bir gün eder atlygyny, Bir ýamandan ýagşy dogdy diýse ynanma,
bir gün eder itligini.
Bir ýagşylyk müň belany gaýtarar.
Bir ýamanyň zeleli, müň ýagşa deger.
Bir ýazykdan är ölmez.
Bir ýere köp barsaň, gadyryň az bolar.
Bir ýigidiň dag ýaly maly bolsa hem, ne­sibesinden artyk iýip bilmez.
Bir zadyň gulpundan tutduňmy, güýjüm ýok diýme.
Bir zerräniň gadyryny bilmedik, müň zerräniň gadyryny bilmez.
Bir zerrede ýalkaryn, bir zerrede gar­ga­ryn.
Bir zuwala aş bişirdim, myhmany atdan düşürdim.
Bir-ä ajy unudylmaz, bir-de – süýji.
Bir-ä at aljaga, birem aýal aljaga Alla ýeti:rmiş.
Bir-ä Hudaýdan gorkandan gork, bir hem – gorkmadykdan.
Bir-ä ir ekilen ekinden tama et, bir hem ir ýetişen – oguldan.
Bir-ä ýagşylyk unudylmaz, bir-de – ýamanlyk.
Birewiň göwni deňiz, birewiň göwni doňuz.
Biri işlär, dokuzy dişlär.
Birine hötde gelseň, ýüzüsiniň aýagy tit­rär.
Birinji – badym, ikinji – odum.
Birleşen güýç – güýç, birleşmedik güýç – puç.
Birleşen güýç dagy talhan eder.
Birlik bolmasa, dirilik bolmaz.
Bisabyryň maly ýiter.
Bişen miwe şahasynda durmaz.
Bişerine howlukmaz, düşerine howlugar.
Bite gahar edip, ýorganyňy oda berme.
Bitmezden bit al.
Biwagt gelen myhman oturmaga jaý tapmaz.
Biwagt gygyran horaz gazana düşer.
Biýz geýerin, düz gezerin.
Bizde dogmadyk bizde durmaz.
Bize gelen bize meňzeş.
Bizi çakmadyk ýylan ýüz ýaşasyn.
Bogazy bogmasaň, bogaz düýäni ýuwdar.
Bokurdak dar hem bolsa, garyn giňdir.
Bolan işe ökünme, akylyňa zyýan eder.
Bolandan gorkma, boljakdan gork.
Bolanyna begenme, duranyna begen.
Bolçulykda gytçylyk arama.
Bolduran hem aýal, galdyran – hem.
Boljagy bolup, boýasy siňdi.
Boljak bilen öljege çäre tapylmaz.
Boljak oglan bögünden belli.
Bolsa bäş, bolmasa ýigrimi bäş.
Bolsady ekseň, käşgädi gögerer.
Boş taňňyryň sesi batly.
Boý ýetmedik ýere, öý ýeter.
Boýun tapylsa, boýunturuk tapylar.
Boýuňça boý tapylar, göwnüňçe göwün ta­pylmaz.
Boýy bir garyş, dili iki garyş.
Boýy uzynyň, akyly gysga.
Bozulan iş birikmez.
Böri bar ýerde, gan bar.
Böri garrasa, itiň gülesi geler.
Böri goňşusyny iýmez.
Böri tapsa – deň ortak.
Böriniň balasy böri bolar.
Bu dünýä birewe köp, birewe az.
Bu dünýäniň behişdi ýagşy bolsa haty­nyň,Ýaman bolsa hatynyň içiňdedir tütüniň,Ýana-ýana gidersiň, zerre galmaz bitiniň.
Bu gün göreniň ertir ýok.
Bu günki gep – ertirki günüň ýassygy.
Bu günki işiňi ertä goýma.
Bu günlügini tapan, ertirini gaýgy etmez.
Bu günüň ertesi bar.
Bu ýyl iýseň tohumy, gelen ýyl iýersiň ...
Bugartmam az bolsa-da, gägirtmäm köp bolsun.
Bugdaý bolsa, ölçeg tapylar.
Bugdaý çigi et getir, tüwi çigi dert getir.
Bugdaý daýhana: – Sen meni palçyga gar­saň,Men seni gylçyga gararyn – diýenmiş.
Bugdaý jöwene: «Men bolmasam garygyň, kyrka ýeter ýarygyň, Oklawa dolaşmarsyň, myh­mana ýaraşmarsyň» diýenmiş.
Bugdaý nanyň bolmasa, bugdaý sözüň ýok­mudy.
Bugdaý uny düýäň goltugynda-da bişer.
Bugdaý zagara: «Men bolsam garygyň, kyrka ýeter ýary­gyň» diýenmiş.
Bugdaý: «Bäş aýda bir garyş, bir aýda bäş garyş öserin» diýermiş.
Bugdaý: «Bek bolmasaň, saralamda sary ökü­ziňi,Gyzaramda gyzyl öküziňi iýersiň» diýenmiş.
Bugdaýy bolmadygyň, ýagdaýy bolmaz.
Bugdaýy Hakdan dile, jöweni – dersden.
Bugra alsaň – butlusyndan, sygyr alsaň – süýtlüsinden.
Bulak başdan bulanar.
Bulut bolsaň, özüňe ýag.
Bulut gökde gyşlamaz.
Bulut ýagmaz, buýruk ýagar.
Bulutdan çykan Gün ýakar, ýaşmakdan çykan – dil.
Buýurmajak aş, agyzdan gaçar.
Buz üstünde tozan arama.
Çaga aglamasa, enesi duýmaz.
Çaga çaltyň bir elini baglar, çamanyň – iki elini.
Çaga eziz, edebi ondanam eziz.
Çaga hökümi patyşa höküminden artyk­dyr.
Çaga iş buýur, yzyndan özüň ýüwür.
Çaga ýaşlygyndakyny unutmaz, kel – ba­şyn­dakyny.
Çagaly aýal – gül, çagasyz aýal – dul.
Çagaly aýal – jüýjeli towuk.
Çagaly öý – bazar, çagasyz öý – mazar.
Çagaly öýde gybat bolmaz.
Çagany – ýaşdan, edebi – başdan.
Çagany pully-da etme, pulsuz-da tutma.
Çagany söýgüleseň, beti gatar, uruberseň, eti gatar.
Çagany taýak bilen ursaň, ulalansoň ol seni damak bilen urar.
Çagasyz aýal – miwesiz agaç.
Çagba öňünden ýyldyrym çakar, kine aý­dylyp gahar çykar.
Çagyrylan myhman – gadyrdan.
Çagyrylan ýere bar irinme, çagyrylmadyk ýer­de görünme.
Çagyrylan ýeriň daşy ýok.
Çagyrylmadyk myhman süpürilmedik ýerde oturar.
Çak-çak eden çagala, çapak isläp suwda öler,Alafa islän bezirgen, alys gidip gyrda öler.
Çakmagy menden, gowy senden.
Çakmak çaksaň, ot ýanar, yhlasa kuwwat go­nar.
Çakylyksyz baran, soraşman gaýdar.
Çakylyksyz toýa barma, hödürsiz tagam iýme.
Çakyny bilmeseň, balam zähere döner.
Çal agarsa, çalyp bolmaz çelege.
Çala eşiden çatma ýykar, öte eşiden – öý.
Çala molla – din zyýany, ýaman aýal – öý zyýany.
Çalpaw aýak suw bular.
Çalt ertir, çaman öýlän, ýymsy ikindin bitir.
Çalt ýörese towsak diýer, assa ýörese – agsak.
Çaly çopan tanar, ýalňyşy – çeper.
Çalyp tutaýyn diýsem, tutabilemok, Ýüwrüp ýeteýin diýsem, ýetebilemok.
Çaman ördek ir uçar.
Çaman-da bolsa, üsti amanja.
Çapa ýüwrük bolandan, bagtly çaman bol.
Çapak iki elden çykar.
Çapar toýnak ― çapa gyzar.
Çapyp barýan atyň ýüzüne urma.
Çarşenbe gün çar ýana.
Çarwa çarwanyň yzyndan ýedi ýylda ýeter, Daýhan daýhanyň yzyndan bir ýylda.
Çarwa gabawa bolmaz, ýaby – gykywa.
Çarwanyň – ýyl gaýgysy, serdaryň – il gaýgysy.
Çarwanyň hory bolandan, çomrynyň zory bol.
Çaryga bakma, ýürege bak.
Çarygam bir atdyr welin, içiniň jany ýokdur, Oýlugam bir öýdür welin, içiniň nany ýokdur.
Çarygy bolsa, adam ölmez, içirgi bolsa, at ýagyrlamaz.
Çatan bile çatlyşar, çatladyga daş atar.
Çatmalynyň töri özüniňki.
Çatmany çat, içinde ýat.
Çatmany çatan gursun, içinde ýatan gursun.
Çatyk öküziň arasyna düşme.
Çaýşyk ýola sygmaz, akylsyz – go:la.
Çaýyň – soňy, çilimiň – öňi.
Çekeleşiksiz söwda ýok, zyýansyz – peýda.
Çekişmän – bekişmez.
Çekmedik ýüpüňden asylma.
Çekmeseň jepa, sürmersiň sapa.
Çekseň zähmet – ýagar rehnet.
Çemçe bilen aş berip, sapy bilen göz çy­karma.
Çemçeläp ýygnanyňy, çanaklap dökme.
Çeniň barka çemçäňi çek.
Çeper eli çermelgi, çarwa bili çyzgalgy.
Çeperiň eli halky, şahyryň – dili.
Çeýnemeseň, nanam geçmez.
Çeýnemi ýetmän nan ýuwdulmaz, ha:latsyza han öýdülmez.
Çäge ― bozar, duz ― düzer.
Çäge gatasa, daş bolar.
Çäkmeniň gadyry ýagyşda bilner.
Çäresiz derde lukman neýlesin.
Çilläniň gary gitse-de, buzy gitmez.
Çille gary ― ýeriň gany.
Çillede suw içen üzüm hiç – haçan suw­samaz.
Çirkinçiden hatyn bolmaz.
Çiş geldi – iş geldi.
Çopan adam çoka bolmaz, ala garga oka gel­mez.
Çopan çopany tutar, daýhan daýhany tutabilmez.
Çopan gaýda ýeser, molla ― toýda.
Çopan taýagy bir goýun üçin hem göterer, müň goýun üçin hem.
Çopana meýlis haram.
Çopansyz mal bolmaz, kethudasyz – il.
Çopany köp bolsa, toklusy haram öler.
Çopany özünden bolanyň goýny tişi do­gar.
Çopany ursaň, çakmagy galar.
Çopanyň aýagy ýetmedik ýere, taýagy ýeter.
Çopanyň ýüzi gara, kepgir tutanyň – eli.
Çorbanyň ýüzi ýagşy, palawyň ― düýbi.
Çöke düşen çyrlamaz.
Çöken düýe ýer alar.
Çölde suwsuzlyk jebrini çekmedik, öýde gyzgyn nanyň gadryny bilmez.
Çölläni çemçede gandyryp bolmaz.
Çöp bol – köp bol.
Çöpe atan torgaý gutular.
Çörek berip çökerer, hörek berip kökerer.
Çörekli oglan söýmäge ýagşy.
Çüýrük merdiwan bilen tama çykylmaz.
Çüýrük tagta myh tutmaz.
Çybygy ölkä bük, demri – gyzanda.
Çybygy wagtynda bükmeseň, ulalansoň bük­dürmez.
Çybyk iýen çyrlar, tokmak iýen togtar.
Çybyklaýyn egilmedik, omçalaýyn dö­wül­mez.
Çykan dagyň beýik bolsa, atan daşyň yrak düşer.
Çykan gyz – çygdan daş.
Çykdajy çykman, girdeji girmez.
Çykjak mala eýesi başçy.
Çykmadyk janda umyt bar.
Çymtyk aş gutarar, çylpyk göz çykarar.
Çyn bagban hem alym, hem zalym.
Çyn baýlyk ýa ýer bilen, ýa-da zer bilen.
Çyn bedewler meýdanynda bellidir.
Çyn bidöwlet gara tüpeňiň yzynda.
Çyn dost bähbit gözlemez.
Çyn dost geňeşde belli, batyr – sö­weşde.
Çyn ýagşynyň gahary bar, ýamany ýok.
Çyny ýalana dolama, duryny laýa bulama.
Çyra saýasyny bilmez, gazan – garasyny.
Çyraň yşygy düýbüne düşmez.
Çyrçykla çyban uçrar.
Dag açylsa, gyr açylar, düz açylar.
Dag başy dumansyz bolmaz, är başy – hy­ýalsyz.
Dag başyna gyş düşmän bolmaz, ýigit başyna – iş.
Dag bizlik – jeren bizlik.
Dag daga sataşmaz, adam adama sataşar.
Dag deresiz bolmaz, il – ogrusyz.
Dag garrasa, daş bolar.
Dag görki – daş, agyz görki – diş.
Dag görki – daş, baş görki – saç.
Dag näçe beýigem bolsa, il üstünden ýol salar.
Dag sapasyz bolmaz, gözel – wepasyz.
Dag ýeri – duman, ýurt ýeri – çemen.
Daga çyksaň hem, dabanyňy gözläp gez.
Dagda öseniň bagry sowuk.
Dagdan arkasy bolanyň, daşdan ýüregi bolar.
Dagdan duman sowular, ärden – emgek aýrylar.
Dagdanly taýmaz, taýsa-da gaýmaz.
Daglar başy garly-da bolar, garsyz-da bolar, Ýigit jany sag bolsa, barly-da bolar, barsyz-da.
Dagly gelin bagly gelni kowar.
Dagy beýik diýme, yhlas etseň çykar­syň, Duşmany güýçli diýme, gaýrat etseň ýykarsyň.
Dagy ýagyň bolmasa, babadaşyň ýokmudy?
Dagy-daşy ýel bozar, adam arasyny – dil.
Damaryna görä, gan al.
Damja suwdan tal çykar.
Daň ýeri agaranda, ogrynyň gözi garalar.
Dana duşmandan gorkma, akmak dostdan gork.
Daňlak gyzarsa, daňa ýetmän ýagyn.
Dannan dala uçrar, iki gözi – köre.
Dannan gyz ärsiz galar.
Dar ýaýlymdan giň çukur.
Dar ýerde nahar iýenden, giň ýerde taýak iý.
Daragt bir ýerde kemal tapar.
Daraýy, seni geýer her aýy.
Dart – üzme, it – ýykma.
Darysy – başyna, hynasy – gaşyna.
Daş – degene belli, ýol – ýöräne.
Daş bilen urany – aş bilen ur.
Daş düşen ýerine agyr.
Daş hem bir ýerde köp ýatsa, moh baglar.
Daşa dalaw ýokmaz.
Daşa ýagmyr ýagsa-da, ot bitmez.
Daşy – jäjek, içi – möjek.
Daşy ýaldyrar, içi galdyrar.
Daşyndan görmäge akmak-da bir adam.
Datsyz nahara duz kär etmez.
Dawagäriň aýal bolmasyn.
Dawasyny bilmez, şaýat agtarar.
Daýhan – kyrk ýylda, tüçjar – kyrk günde.
Daýhan bolsaň başynda bol, aşna bolsaň – gaşynda.
Daýhan ekini söýer, ekin – salkyny.
Daýhan garda dynar, çopan – görde.
Daýhan mert – ýer jomart.
Daýhançylygyň köpi aç goýar, çarwa­çy­lygyň – azy.
Daýhandan hereket – ýerden bereket.
Daýyly oglan dartyk, ülüşli paýy artyk.
Daýym, ýedi ýerinden gaýym.
Daz-da darakly boldy, ol-da gerekli bol­dy.
Degimsize degim degse, gündiziň güni çy­ra ýakar.
Degimsize degim degse, ýylda geçisini iki gyrkar.
Degirmen gezegini geçiren, günajy galar, Suw nobatyny geçiren, ýylajy galar.
Degmegin gul atama, degerin beg ataňa.
Degre-daşym ot alsyn, ojakbaşym sag bolsun.
Dek adam dynç uklar.
Dek gezen dok gezer, telek gezen taýak iýer.
Dek kişi däli bolmaz.
Dek oturan başyňy depirjek äre berme.
Demir kesseň gysga kes, süýse bolar, Agaç kesseň uzyn kes, kesse bolar.
Demirçiniň ömri «tak-tak!» bilen geçer, Leglegiň ömri – «lak-lak!» bilen.
Demiri nem posladar, ynsany – gam.
Deň etmän, duş etmez.
Deňinden galan deňňenä ýaramaz.
Deňizde balyk söwdasy bolmaz.
Deňleşen depe aşmaz.
Deňňenä deň şärik.
Depä çyk-da seret, haýsy tarap köp bolsa, sen hem şoňa.
Depe özün dag saýar, garamyk özün bag saýar.
Depegenden daşyrak.
Depme gapymy, deperler gapyňy.
Der astynda dert galmaz.
Der dökseň, dür döküler.
Deräniň – ýolsuzyndan, ýigidiň – arsy­zyn­dan.
Derdi bolan derman arar.
Derdi bolan köp sözlär.
Derdi çeken biler.
Derdiňi dert bilene sözle.
Derdini gizlän, dermanyny tapmaz.
Deri ýagy bilen deri eýlenmez.
Dert – agladar, yşk – sözleder.
Dert batmanlap girer, mysgallap çykar.
Dert beren Alla, dermanyny-da berer.
Dert ýamany – sanjy, gep ýamany – ynjy.
Dertli bilen dertleşseň, bar derdiňi paýlaşar, Bidert bilen dertleşseň – dert üstüne dert goşar.
Dertli dertliniň derdini gozgar.
Dertli diýegen bolar, gamly – ýatagan.
Dertli gutuljak bolsa, tebibi duş geler.
Derýa – daşanda, baý – joşanda.
Derýa aş bolsa-da, garyba galam tapylmaz.
Derýa suwdan doýmaz, adam – ömürden.
Derýadan suw ýetmez, dagdan – kölege.
Derýanyň kenaryndan çeşme gazylmaz.
Dälä däli diýseň, arpa boýy öser.
Dälä ýel ber, eline pil ber.
Däli däliden hoşlanar, ymam – ölüden.
Däli dälini söýer, molla – ölüni.
Däli gaçsa-da, öýi gaçmaz.
Däli gözünden tanalar, serhoş – sözünden.
Däli öz öýüne myhman.
Däli özüne bat biýr, ýygan odunyna ot biýr.
Däli toýa bolmaz, gezegen – indege.
Däliden dogry habar.
Dälini bukaw dyýmaz.
Dälini taýak ýola getirer.
Däliniň gazanany bezenenine ýetmez.
Däliniň özi aýdar, özi goýar.
Didara doýma ýok, mähre – ganma.
Dil – akylyň açary.
Dil – bela, diş – gala.
Dil – gybatda, gulak – tamda.
Dil – gylyçdan ýiti.
Dil – maýa, dil – zaýa.
Dil – ýüregiň açary.
Dil akyldan ozup ýöremez.
Dil bar – bal getirer, dil bar – bela getirer.
Dil bar – düzer, dil bar – bozar.
Dil bilen bolan zor bilen bolmaz.
Dil bilen dana, dil bilmeýän diwana.
Dil bilen degirmen tartma.
Dil bilen dünýäni gezer.
Dil bilen nöker – bal bilen şeker, Dil bilmez nöker – abraýyňy döker.
Dil bilen orak orsaň, bil agyrmaz.
Dil bilenler galadyr, dil bilmezler – beladyr.
Dil bir beladyr – uçyr, göz bir derýadyr – geçir.
Dil bir öl ýere biten zat, nämäni diýmez.
Dil bir süňksiz et, ýagşyny hem diýer, ýamany – hem.
Dil düwnüni diş çözmez.
Dil görki – söz, ýüz görki – göz.
Dil ýaňylar, dogrusyny diýer.
Dil ýüwrügi başa deger, at ýüwrügi – daşa.
Dilde ygtyýary ýoguň, ilde ähtibary ýok.
Dilden gelen elden gelmez.
Dile diş gala, göze – gaş.
Dile geldi – bile geldi.
Dilegçiň torbasy dolmaz.
Dilegiň kişide bolsa, kilidini asmandan gözle.
Dilenen dyza ýetmez.
Dilewar ýoldaş – ýoluň ýarpysy.
Dili – uzynyň, ömri – uzyn.
Dili bar ile düşer, aty bar – ýola.
Dili gyzanda aýdar, ýüzi gyzanda ýaşyrar.
Dili kelte – salamat, dili uzyn – mela­mat.
Dili ötgür adam märekäniň öňünde daýanar.
Dili süýjiniň dosty köp.
Dili uzyn bolanyň agzy ýapyk galmaz.
Dili ýamanyň, güni-de ýaman.
Diliň hapa bolsa, depe saçyň dim-dik.
Diliň oňurgasy ýok.
Dilini saklan başyny gutarar.
Dilmaç öz jogabyny özi tapar.
Dinden çyksaň çyk, ilden çykma.
Diri baş galada gerek, öli baş – görde.
Diri bolup sanda däl, öli bolup – görde.
Dirilikde bolmadygyň sapasy, Ölende-de bolmaz onuň jepasy.
Diş agyrydan adam ölmez, soramaga hiç kim gelmez.
Diş dişe degenden, diş daşa degsin.
Dişiň agyrsa – çek gutul, goňşyň azar berse – göç gutul.
Dişsiz agyz – daşsyz degirmen.
Doga – mewjiz, adam – ejiz.
Doga çykan gulakdan, soňra çykan şah uzyn.
Doga käriň kazy bolsa, dadyňa Alla ýetiş­sin.
Dogan – dogralan guýruk.
Dogan – donumyň daşy, perzent – ýüregmiň başy.
Dogan aý – dogralan ýag.
Dogan bile dogan tapyşar, ýada bela ýoku­şar.
Dogan bilen guda boldum, doganlykdan jy­da boldum.
Dogan bilen söwdalaşma, dost bilen at goşma.
Dogan bolsaň, dogryňy aýt.
Dogan dogana – galadyr, gadyryny bil­mese – beladyr.
Dogan dogana tabşyrylar ýa-da bile ýab­şy­rylar.
Dogana toba ýok, ýamana – oba.
Dogandan dodak ýakyn.
Doganoglan doga ýat, ondan önen öte ýat.
Dogansyz oňsa bolar, goňşusyz oňup bol­maz.
Doganym – doly çuwalym.
Dogmadykdan dogan bolmaz, dogramçadan – ýag.
Dogra dogry diýmeseň, mamlany nätjek.
Dogry agaç ýerde ýatmaz.
Dogry dost kinesiz bolar, bolşuňy ýüzüňe diýer.
Dogry gelen keýigiň iki gözünden başga aýby ýok.
Dogry giden dolanar.
Dogry söz – ajy bolar.
Dogry söz – daşy deşer.
Dogry sözliň dosty ýok.
Dogryňy aýt, rahat ýat.
Dok çaýkanman, aç doýmaz!
Dok diýip, tilkä barma, aç-da bolsa gur­da bar.
Dokabilmez – garyşlar, egrebilmez – gu­laç­lar.
Dokluk belasyndan Allaň özi gorasyn.
Dokmany dokana ber.
Dökülen çanak dolmaz.
Dokuň açdan habary ýok.
Dökün bolmasa, ekin bolmaz.
Dokuz at bir gazyga baglanmaz.
Dokuz aýal oturar, dograna agram düşer.
Dokuz düşekli bala, gury ýerde jan berer.
Dokuz gatly dondan, bir toklynyň derisi ýagşy.
Dokuzy geçen gyz durmaz, öýleden soň – gün.
Doly tüpeňden bir adam gorkar, boş tüpeňden – iki adam.
Dolym doldy, göwnüm doldy.
Domalan iýen et islemez, eşek münen – at.
Don biçerler ýeňli-ýanly, dost tutarlar öňli-soňly.
Don tapmak – asan, dost tapmak – müş­gil.
Donsuzyň dogany ýok, malsyzyň – dosty.
Donumyň syny goňşymyňky.
Doňuz ak donlyny bellär.
Doňuz garadan gaçar, aýal – akdan.
Doňuz kowalasa – inişe gaç,
düýe kowalasa – kötele,
ýylan kowalasa – ýanbaşlap.
Doňuz ölse-de, hor-hory ýatmaz.
Doňzy batgada bas.
Dost – dost, mamla – rast.
Dost arasyny söz bozar, ýer-ýurdy – suw.
Dost atan daşy baş ýarmaz.
Dost başa gözlär, duşman – aýaga.
Dost başyňa iş düşende tanalar.
Dost geňeşde belli, semiz – ýörişde.
Dosta bereniňi – sorama, Goňşa bere­ni­ňi – dileme.
Dostdan sözüň gizleme.
Dostuň – ýüzüňe, duşmanyň – yzyňa.
Dostuň dost bolsun, hasabyň – dürs.
Dostuňa syryňy berme, onuňam özge dosty bar.
Dostuňy saklama – nepden galmasyn, Duşmanyň saklama – syryň bilmesin.
Dosty duşman okunan, säher wagty kaky­nan.
Doýan ýeriňde doklugyňy siňdirme.
Döwletlä ýanaşsaň, döwlet ýokuşar, Bidöw­lete ýanaşsaň – mähnet.
Döwletli – aş üstüne, bidöwlet – käýiş üstüne.
Döwletli ogul – ojagyň gory.
Döwletli ýap gazar, bidöwlet bent beklär.
Döwletliden döwlet ýokar, bidöwletden – mähnet.
Döwletlilik – agzybirlik, bidöwletlik – agzalalyk.
Döwletliniň iti ýatmaz.
Döwletliniň çagasy säher turar – heň eder, Bidöwletiň çagasy säher turar – jeň eder.
Döwletliniň ýerinden ýap geçer, Bidöwletiň ýerinden – ýol.
Döwük çemçe aş döker.
Döwük gapda suw durmaz.
Döwülmezi ussa ýasamaz, ölmezi – Taňry.
Döwür bir är başyna geler, bir hem – ýer başyna.
Dözerimiň ýanynda, dözmezim bar.
Dulda oturan gelinden gork, çölde gezen – çopandan.
Durna – gökde, duzak – ýerde.
Durna geçdi, duluňy ýap, gaz geçdi – ga­py­ňy.
Durup-durup iýmäge, durum bagy çydamaz.
Duşman näme diýmez, düýşe näme girmez.
Duşman seni tanamanka, sen duşmany tana.
Duşmana ölüm dileýänçäň, özüňe ömür dile.
Duşmandan aman diläniňden, Alladan iman dile.
Duşmandan dönük ýaman.
Duşmany gaçyryp kowma.
Duşmanyň berimine seretme.
Duşmanyň duşmany seniň dostuň.
Duşmanyň gülenine ynanma.
Duşmanyň öwgüsine ynanma.
Duşmanyň peşe bolsa, pilçe gör.
Duşmanyň tilki bolsa, gapanyň gurulgy bolsun.
Duz bilen gyza gytlyk düşmez.
Düz boldy ok, egri boldy ýaý.
Duz-çörekden şeýtan gaçar.
Duzluga düşen duz bolar.
Dünýä bir merduwandyr, biri müner, biri düşer.
Dünýä maly dünýäde galar.
Dünýä tükener – ýalan tükenmez.
Dünýäde iň ajy zat hem – dil, iň süýji zat hem – dil.
Dünýäni nä jüre tutsaň hem geçer.
Dünýäni sil alsa, ördege ne gam.
Dünýäni suw alsa, guba gazyň döşünden.
Dünýäni tutan ýok, açlykdan – ölen.
Düýä haýt diýmek medet.
Düýä münüp yranmadym, äre baryp gönenmedim.
Düýä şor ýandak gerek bolsa, boýnuny uza­dar.
Düýäm bar – dünýäm bar.
Düýäň dabany uly, atyň – ady.
Düýäň haýsy tarapa gidenini gumalagy aý­dar.
Düýäni yzyndan tanarlar, adamy – lakamyndan.
Düýäniň guýrugynyň ýere ýetenini kim görüpdir?
Düýbüni iýen bir gün iýer, gülüni iýen – müň gün.
Düýe düz diýip geçer, ýigit – gyz di­ýip.
Düýe boýnunyň egrisini bilmez, ýylana egri diýer.
Düýe çökerip, çemmer işme.
Düýe garrasa, botasyna eýerer.
Düýe görmesek hem, gumalagyny görüpdik.
Düýe gyrda bolsa-da, gözi şorda bolar.
Düýe hança bolsa, ýagyry şonça.
Düýe menziline garar, eşek – aýagynyň astyna.
Düýe näçe arryk hem bolsa, hamy bir eşege ýük.
Düýe ogurlan, düýe boýy çukur gazar.
Düýe ýaly boýuň bolandan, düwme ýaly aky­lyň bolsun.
Düýede howut bolmasa, Soltan Weýis neýlesin?
Düýeden uly pil bar.
Düýpdäki bilen bolynçaň, gapydaky bi­len bol.
Düýpsüz çelege suw guýma.
Düz ýoldan giden ýorulmaz.
Düzde gezen mysapyr, zyýat iýen kapyr.
Düzüleniň – bilbili, bozulanyň – baýguşy
Edebi kimden öwrendiň, biýedepden.
Edebiň ýagşysy salam bereni
Ýakynlyk ýagşysy baryp-geleni.
Eden işi görünmez, gören düýşi ýorulmaz.
Eden işini ozdurmaz, oturan ýerini gyzdyrmaz.
Edeni bergi, göreni görgi.
Edeniň alnyňa geler.
Edep başy ― dil.
Edep –bergidir, bermedige – görgüdir.
Edep bilen bagt tapylar, sabyr bilen – tagt.
Edepli ile ýarar.
Ederini bilmeze, ýagy ne hajat.
Edip beren ýeňňemden, edep beren ýeňňem.
Egil-egil diýlende dag eglipdir.
Egilene egil ― maňlaýyň ýere degýänçä, Gaýşarana gaýşar – ýeňsäň ýere degýänçä.
Egilmedige bükülme.
Egilmez agajy egjek bolma.
Eglen başy gylyç kesmez.
Eglenenden tama et.
Eglenmez gonagyň gideni ýagşy.
Egri – azar, dogry – ozar.
Egri agaç ýarsgynyna gider.
Egri agaç ýaýymdyr, her görenim daýym­dyr.
Egri ärden dogry güjük ýagşy.
Egri gazygy egri tokmak bilen kakarlar.
Egri kesewi el köýdürmez.
Egri otur-da, dogry sözle.
Egri ýük ýolda ýiter, dogry ýük menzile ýeter.
Egri-de bolsa ýol ýagşy, garry-da bolsa – gyz.
Egrini il düzeder, küýküni – gör.
Ejem eli ak pamyk.
Ejesi öweýiň kakasy hem öweý.
Ejesi ýoguň – daýysy ýok.
Ekdim-dikdim sarymsak, haýryn gördi gurrumsak.
Ekejim elekli boldy, elegi dilekli boldy.
Eken harman eder, ekmedik – arman.
Ekende ekmedik, oranda aglar.
Ekgende ýok, dikgende ýok, harmanda häzir hoja.
Ekilmedik ýerde gögerme.
Ekin ekip çil çekmedik, nanyň gady­ry­ny näbilsin.
Ekin meýdanynda yzy bolmadygyň har­man­da ýüzi bolmaz.
Ekin şärigi bolmasaň, öwme-de, syn­dyr­ma-da.
Ekiniň hemdemi suw, ýeriň – melhemi.
Eklenip bilmeseň, aýal al.
Eklenjiň yzyndan diňe halallyk ýeter.
Ekseň – orarsyň, berseň – alarsyň.
El ― aýak, çemçe ― taýak.
El ― batyr, göz ― gorkak.
El bilen eden işiň aýby ýok.
El degmese, elli ýyl ýatar.
El döwüler egri bitmek üçin.
El döwülse ýeň içinde, kelle ýarylsa – tel­pek.
El – elden üstün.
El egrisi özüňe.
El ele bakar, şerigat – dile.
El eli ýuwar, iki el birigip – ýüzi.
El görenine amal eder.
El görki – hünär.
El hümmeti bile, guş – ganaty.
El hünäri il gezer.
El içe büküler.
El – meniňki, etek – seniňki.
El mert bolar, göz – namart.
Elden giden ele gelmez.
Eli asylly, kisesi pully.
Eli bilen beren aýagy bilen ýortar.
Eli bilen eden egni bilen çeker.
Eli gyzmadygyň – gözi gyzar.
Eli işläniň, agzy dişlär.
Eli meňli işe ýakyn, agzy meňli – aşa.
Eli meňli işeňňir.
Eli uzynyň dili uzyn.
Elim işli bolandan, bagtym güýçli bol­sun.
Elimden çykan, egnime ýarar.
Elin bişmedik aş, ýa garyn agyrdar – ýa baş.
Eliň ýag bolsa, başyňa çal.
Eliňden erkiňi aldyrma, ýüzüňden – gör­kü­ňi.
Elinden gelen gül eýlär, elinden gel­me­dik ne eýlär?
Elkin ýatan ynjalmaz.
Elli boldy, belli boldy.
Elli gepden – belli gep.
Ellide il täzelener, kyrkda – gazan.
Emel ýetse nadana, özüni urar her ýana.
Emeliň seresi – güýç.
Emenjeklige-de kuwwat gerek.
Emgek göz bilen gaşyň arasynda.
Enäniň göwni – balada, balanyň göwni – dalada.
Enäniň ilkisi bolanyňdan, daglaryň tilkisi bol.
Enäniň mährem zor, gaharam.
Endişe gazan gaýnatmaz.
Ene – Käbe, ata – Kybla.
Ene eli – em, dili – melhem.
Ene gezer, gyz gezer, garyp öýün kim düzer.
Ene sözüni ýaşlykda tut, ata sözüni – baş­lykda.
Eneçe gyz dogmaz, ataça – ogul.
Eneden hiç kim köýnekli dogmandyr.
Enem öldi – darajygy maňa galdy!
Enem-atam bolsa bolsun, agzy-burny bolmasyn.
Enemde bolandan, aýamda bolsun.
Enemi gören mähriban, atamy gören ga­dyr­dan.
Enemiň äri bar, menden ne habary bar.
Enemisiň – ýanamysyň.
Eneň ölse-de, diňip-diňip agla.
Enesi öwen gyzdan gaç, ýeňňesi öwene gujak aç.
Enesini gör-de gyzyny al, gyrasyny gör-de – biýzini.
Enesini sekize satar, guzusyny dokuza alar.
Enesiz gelin ýuwaş, eneli gelin bibaş.
Enesiz günde ýetim, atasyz – toýda.
Enesiz gyz – bibi, atasyz ogul – beg.
Erbet baksaň, diriň bolmaz, gowy baksaň – deriň.
Ergeneksiz eklenen, terbiýesiz saklanan.
Erişine görä argajy, ýüpüne görä sarmajy.
Erjeşikden är öler.
Erk – merk.
Erkeç eti em bolar, geçi eti – ýel.
Erkek damaklysy öý diker, aýal damak­lysy öý ýykar.
Erkek daşdan getirer, aýal – içden.
Erkek demirdir, aýal kömürdir – ahyry ereder.
Erkek doganyňy görüp gaýdarsyň,
Aýal do­ga­nyňa berip gaýdarsyň.
Erkek ýoldaşyndan belli, aýal boýda­şyn­dan.
Erkekden galan nahar aýal üçin teperrik.
Erkine goýsaň hojany, ýatyp içer köjäni.
Ermek etseň birlik et, bir Allaga gulluk et.
Ernegen ile sygmaz, ony hiç kim söýmez.
Ernegeni är almaz.
Ernegeniň agzyny it ýalar.
Ernegeniň ertesi köp.
Ernegeniň goly gysga, erinmedigiň – ýoly.
Erňewe iş buýursaň, ol özüňe akyl biýr.
Ertir naharyňy ataň bolsa-da berme,
Günorta naharyňy dostuň bilen iý,
Agşam naharyňy duşmanyňa ber.
Ertire galan beladan gorkma.
Ertiriň gurdy, öýläniň tilkisi.
Ertirki guýrukdan, şu günki öýken.
Essi bar ilden çykmaz.
Essi giden gam ýygar.
Essiň barka, etegiňi ýap.
Eşege görä duşagy.
Eşege münmek bir aýyp, düşmek iki aýyp.
Eşegi batga batan iki esse jan çeker.
Eşegi palan saklar, dünýäni – ýalan.
Eşegi ýüke çek, eşek etmese, ýüki – eşege.
Eşegiň gulagyna «ýasyn» okan ýaly.
Eşegiň sürtegi gursun, öküziň gürtegi.
Eşegiň ýanynda saklanan at guýrugyny bular.
Eşegiň ýüki ýeňil bolsa sojar.
Eşek – işlär, at – iýer.
Eşek aňňyrar, il örüzer.
Eşek aňňyrar, taýyny tapar.
Eşek bara sanalsa-da, mala sanalmaz.
Eşek eşekden galsa, gulagynam kes, guý­ru­gynam.
Eşek garybyň elinde göç bolanda, pile meňzär.
Eşek kürresini küle getir, ýaby ýapaga­sy­ny – çöle.
Eşek monjugyndan hakyk bolmaz.
Eşek müneniň aýagy dek durmaz, gäwüşä­niň – gulagy.
Eşek öz deňini gaşar.
Eşek semrese, eýesini deper.
Eşek ýanyna at daňsaň, reňki däl, gylygy urar.
Eşiden deň bolmaz, gören göz bilen.
Eşiden görene habar berer.
Eşiden gulak gören göze jort atar.
Eşiden gulakda ýazyk ýok.
Eşitmez diýip gybat etme, bilmez diýip – ogurlyk.
Et bilen ýary, iýmek bilen diri.
Et dogran et iýer, gawun dogran – löt.
Et ganly gerek, ýigit – janly.
Et ýarkasyz bolmaz, toý – öýkesiz.
Etekde ýerim bar diýme, çölde – malym.
Etseň kine – ýetirer kyna.
Eýer degenini eýesi bilmez, at biler,
Aga-ininiň azanyny özleri bilmez, ýat biler.
Eýesi dözse, düýesi göterer.
Eýesi söýen maly alma, enesi söýen – gyzy.
Eýesine gerek bolsa, goňşusyna haram.
Eýesini sylan itine süýek atar.
Eýesini sylasaň, itini urma.
Eýesiz eşegi gurt iýer.
Eýesiz maly il alar, il almasa – ýel.
Eýesiz malyň eýesi köp.
Ezelden ýazylmasa, gul başyna kaza gelmez.
Ezilen ýagyşdan gorkmaz.
Ädigiň dar bolsa, dünýäniň giňliginden ne peýda.
Ädikçiden gulaç boýy gaç, demirçiden – golça boýy.
Ädikçiniň ädigi bitmez.
Ädim-ädimden ýol bolar.
Ähli gözeli söýüp bolmaz, ähli datlyny – iýip.
Älem içre adam gezmez, at gezer.
Aň­la­ma­za öwüt berseň, gulagynyň duşundan.
Älemiň gyragy bolmaz, ylmyň – çägi.
Är adyny hatyn çykarar, hatyn adyny – odun.
Är akmagy toý bozar, aýal akmagy – öý.
Är alany il alar, är almadygy – sil.
Är-aýal uruşar, akmak arasyna düşer.
Är-aýalyň uruşy – ýaz gününiň ýagyşy.
Är aýtmaz, aýdan soň gaýtmaz.
Är başy gowgaly gerek.
Är bereketinden – ýer bereketi.
Är dogan ýerini küýsär, it – doýan ýerini.
Är dogra – ýol dogra.
Är dogulsa iliň bagty, ýagyş ýagsa – ýeriň.
Är gadyryny är biler, zer gadyryny – zergär.
Är garrar – heňňam garramaz.
Är garrasa erkden galar, aýal garrasa – görkden.
Är gazanjy gapyrga, syryp-syryp süpür­ge,
Ogul gazanjy oňurga, agzyň-burnuň ge­mir­ge.
Är geňeşi gursagynda garrar, gyrnak geňeşi – ýanynda.
Är gezse ryzky açylar, aýal gezse – aýyby.
Är hereketi – ýer bereketi.
Är maly ýere girmän, är baýamaz.
Är malyna dözmese, ady çykmaz.
Är namysy – il namysy.
Är öler, ady galar, kerwen geçer – ody.
Är ölmän, är döremez.
Är öwüner gural işlär.
Är öwüner, gural işlär, tilki öwüner, sü­ren işlär.
Är öýde dogular, söweşde öler.
Är sylanan ýerde hormatly.
Är güýji syrynda, söz güýji çynynda.
Är toplar – aýal saklar.
Är törde synly, aýal – görde.
Är ýagşysy goş tapar.
Är ýagşysy ile geňeşer, aýal ýagşysy – äre.
Är ýaňylyp gola düşer, guş ýaňylyp – tora.
Är ýigide iki namys –  bir ölüm.
Är ýigit il aýbyny açmaz.
Är ýüzünden garrar, it – gözünden.
Ärde gaýrat bolsa, işi kyn bolmaz.
Ärden aýrylsaň-da, ilden aýrylma.
Äre bakdym – ýere bakdym.
Äre bardym är meniňki, gapydan girdim tör meniňki.
Äre – gaýrat, Taňra – gudrat.
Äri är bolanyň aýaly şir bolar,
Äri är bolmadygyň aýaly gara ýer bolar.
Ärim är bolsa, çöregim dulda.
Ärim är bolsun, ädigi bile depsin.
«Ärim urmaz» diýme, oglanym – siýmez.
Äriň agyryny, ýeňilini at biler.
Äriň ärligini bilmedik, Taňrynyň bir­li­gini bilmez.
Ärlikde horluk ýok.
Ärsiz aýal – uýansyz at.
Ätiýaç ýigidiň ýaraşygy.
Ätiýaçly ogluň enesi aglamaz.
Äwmek – şeýtandan, sabyr – Rahmandan.
Gabahat samyr derisi bolsa-da, hiç kim arkasyna almaz.
Gaçana-da bir aman ber.
Gaçany kowmazlar, ýykylany urmazlar.
Gadaganda gymmat artar.
Gadyr gaýyn bilen giýewde.
Gadyr gijesinde doglan gadyrsyz galmaz.
Gadyry bara Ýemenden sowgat geler.
Gadyry başganyň garşylanyşy başga.
Gahar – garradar, gülki – ýigdelder.
Gahar – iniden, bagyşlamak – agadan.
Gahar – şeýtan.
Gahar – gaçar, öýke – öçer.
Gahar geler – ýüz saralar, gahar gider – ýüz garalar.
Gahar öňden ýörär, akyl – yzdan.
Gaharjaň tiz garrar.
Gaharyň emi sabyr.
Gaharyny ýuwdan batyr.
Gala içinden alnar.
Galam gylyçdan ýitidir.
Galam tutan dilenmez.
Galamyň ýazanyny gylyç bozup bilmez.
Galan işe gar ýagar.
Gallaly öý – Allaly öý.
Gallam bar – tyllam bar.
Galpyň gazany gaýnamaz, gaýnasa-da – baý­namaz.
Galtaman garrasa ýalançy bolar, bürgüt gar­rasa – syçançy.
Gamly adam gülki söýmez.
Gamly başa gar ýagar.
Gamşy gowşak tutsaň, el gyýar.
Gan bilen giren jan bilen çykar.
Gandym eti çogluja, şara eti ganlyja.
Ganjyk guýrugyny bulamasa, köpek yzyna eýermez.
Gapaksyz gazan gaýnamaz, enesiz oglan oý­na­maz.
Gapy gezeniň, müň-de bir gapysy bar.
Gapyçynyň garny dok.
Gapyda galan gaharda.
Gapydan gelen iň bolman-da, gözüňi tüssä gap­dyrar.
Gapydan gelene gapy boýy söz sözleme.
«Gar ýagdy» diýip begenme, aýazy bardyr,
«Işan geldi» diýip begenme, nyýazy bardyr.
Gara dag ýeriň labyry.
Gara eşek başyna agyzdyryk daksaň-da, ga­tyr bolmaz.
Gara görmän, it üýrmez.
Gara goýunda guýruk bolmaz, saknyk aýalda ― hamyrmaýa.
Gara keçe ak bolmaz, köne duşman – dost.
Gara saçlynyň gözýaşy, ereder daglary – daşy.
Gara suw – gara görnüm.
Gara ýere gar ýagsa, gary görmek bir myrat,
Gara ýerden gar gitse, ýeri görmek bir myrat.
Gara ýeriň garny giň.
Garadan gaýtmaz, garaňkydan gorkmaz.
Garadyr-guradyr, il içinde töredir.
Garakçy topardan aýrylany sanjar.
Garamygyň dänesi bolynçaň, bugdaýyň sa­many bol.
Garanyň gahary gelýänçä, sarynyň jany çykar.
Garaşanyň wagty ötmez, howluganyň işi bitmez.
Garda ýatan ölmez, unda ýatan öler.
Garga Bagdada baryp gelse-de, hiç kim diý­mez gaz gelýär!
Garga gagyldap gaz bolmaz, kempir bezenip ― gyz.
Garga gaza öýkünse, ganaty synar.
Garga müň gygyrsa-da, ýaz bolmaz, gaz bir gy­gyrsa, ýaz bolar.
Garganyň gaz balasy, her kimiň öz balasy.
Garny – dok, gözi – aç.
Garny dokuň maly tükel.
Garra gülen özüne güler.
Garrasaň, garçgaý sal.
Garry – öýüň sütüni.
Garry göre ýakyn, ýigitler – ýara.
Garry goýun ürkmez.
Garry maldan gaýra dur.
Garry oýnasa, gaý turar.
Garry serçe kepege aldanmaz.
Garry tilki ýedi börä aldyrmaz.
Garry ýaby uýansyz gider.
Garrydan sorama, köpi görenden sora.
Garrynyň bilýäni, juwanyň biljegi.
Garşydan şemal össe, guzaýdan gar aýry­lar,
Arada rakyp gezse, söýgüli ýar aýrylar.
Garyba baryňy aýama, dostuňa – janyňy.
Garyba derýadan suw ýetmez, dagdan – kölege.
Garyba hemme eşik ýaraşar.
Garyba it hem ýagy, bit hem.
Garyby ursaň ur weli, eşigini ýyrtma.
Garybyň baýlygy – jan saglygy.
Garybyň baýramy – ýaňy eşik geýende.
Garybyň göwni synyk, ýüzi sowuk,
Ýetimiň boýny buruk, ýüzi soluk.
Garybyň göwnüni hoş geldiň awlar.
Garybyň gyşy uzyn, ýazy gysga.
Garybyň sözi ýer hem almaz, ýerde-de galmaz.
Garybyň tapdygy – ýabynyň çapdygy.
Garyň känligi – gallaň bollugy.
Garyndaş ganly günde.
Garyndaş diýip ýatlama, bir ýat çatma bar bolsa.
Garyndaşdan garnym ýakyn.
Garyndaşym – gara garnym, doganym – doly çuwalym.
Garyndaşym – gara gazanym.
Garyndaşyň gelmän-gelmän ýat bolar, ýat gele-gele garyn­daş bolar.
Garyndaşyň üýni garaňkyda belli.
Garyndaşyny ýamanlanyň, jezasyny il berer,
Ulagyny ýamanlanyň, jezasyny ýol berer.
Garynja gara günde, gurbaga saz bilen söhbetde.
Garyp adam ýamanar, ýamanar-da guwanar.
Garyp at tapsa, ot tapmaz, ot tapsa – at.
Garyp bolsaň, garyndaşyň ýat bolar,Gaçar aga-iniň, dostuň mat bolar.
Garyp eşigi gara bulut.
Garyp galla tapmaz, galla tapsa – gap.
Garyp haçan baý bolar, gyş eşigini ýaz geýse.
Garyp nämä garyp – odun bilen suwa garyp.
Garyp ölse, agy ýok, arryk ölse – ýagy.
Garyp ölse, gamhor ýok, ýetim ölse – hossar.
Garyp öýüň gaznasy, ýetmez öýüň ýarnasy.
Garyplyk gaýra eder, ölüm – ýaňra.
Garyplyk öldürmez, öldürmese-de güldür­mez.
Garyplykdan baýan är, artyp galsa-da, al diýmez.
Garyplykdan baýan är, ýanyna goňşy gon­durmaz,
Arryklykdan semrän at, ahyryna adam indermez.
Garyş ýagdan, gaýmak eşik.
Gaşanmaga dyrnak gerek.
Gaşansam ganym çykar, gaşanmasam – ja­nym.
Gassaba ýag gaýgy, geçä – jan.
Gatnaşsyn uçma barsyn, dalaşsyn tamuga barsyn.
Gaty agajy ýumşak gurçuk iýer.
Gaty söýen dilden galar.
Gaty toýnak garynda ýatmaz.
Gatyk dökülse, ýoky galar.
Gatykly aşdan aş bolmaz, gudadan – ga­ryndaş.
Gatyksyzdan duzly ýagşy, ogulsyzdan – gyz­ly.
Gawun düýbünden öser.
Gawun gabygyndan tanalar, bedew – söbü­ginden.
Gawun gawundan reň alar, reň almasa – heň alar.
Gawun gowusyny şagal iýer.
Gawuny sakçy tükeder.
Gawunyň – agyry, garpyzyň – ýeňili.
Gawunyň çüýrügi ýere siňer, gepiň ýaramazy – ýürege.
Gawunyňky ýüz gün, ýüz günden soň üzgün.
Gaýa başynda gezen bir gün taýar.
Gaýdan döwlet bilen ürken düýäň öňünde du­ran özüň bolma.
Gaýgy – garradar, gam – öldürer.
Gaýgy-gam ömür törpüsi.
Gaýgysyz gara suwda semrär.
Gaýnaman bişen aş, düşen ýerine da:ş.
Gaýnenem – hazynam, getirip goýar ýanymda.
Gaýrat müşgili ýeňer.
Gaýyn öýi – zyndan, ataň öýi – meýdan.
Gaýynene zalym bolsa-da janymdyr, hemem gara gö­züm­dir.
Gaz uçsa, garga gonar.
Gaz ur, gazan doldur, serçeden näme boljak.
Gazabyň gaty ýere!
Gazan garasy gider, namys garasy gitmez.
Gazan ýok ýerinde göweç hem ýok.
Gazana ýanaşsaň, garasy ýokar, ýamana ýanaş­saň – belasy.
Gazanany gazanda.
Gazap gelende, akyl gider.
Geçelgesiz derýa bolmaz, geçimsiz – dünýä.
Geçen güne salawat.
Geçenden – geç, ötenden – öt.
Geçenden at-düýe bähbidiň bolsa-da, geç.
Geçeni geçdi bil, geljekden habar ber.
Geçer – gahatlyk, galar – uýatlyk.
Geçi eti ýelli bolar, kyrk ýylky keseliňi gozgar.
Geçi ikiden guzlap, goýundan geçmez.
Geçi mälär – suw içer, oglan aglar – gün geçer.
Geçi soýanyň peýdasy iki – şahy pyçaga sap, derisi aşyga gap.
Geçi süýdünden sargan bolmaz, ýüňünden – ýorgan.
Geçi syrty toba tutmaz.
Geçi ýüwrüp, keýik bolmaz.
Geçili baý – kiçi baý, goýunly baý – goýy baý,
Sygyrly baý – saldamly baý, düýeli baý – dünýäli baý.
Geçiň taýak iýesi gelse, çopanyň taýagyna süýkener.
Geçiň ýüz – sözüň düz, geçiň üç – sözüň puç.
Geçirimliniň işi şow.
Geçme namart köprüsinden goý, aparsyn suw seni,
Ýatma tilki saýasynda goý, aparsyn ýow seni.
Geçmez arryk – başa horluk.
Gedaý baý bolsam diýer, baý – Hudaý.
Gedaý itden gorkar, it – gedaýdan.
Gedaýa borçly bolma, ýa toýda dilär, ýa baý­ramda.
Gedaýa çaryk berseň, ýamalygyny-da sorar.
Gedaýçylyga-da gurp gerek.
Gedaýyň haýbaty – syrygy.
Gelen – döwlet, giden – mähnet.
Gelen geçer, gonan göçer.
Gelen gelin däl, düşen ýeri gelin.
Gelende myhman ýagşy, gidende – bagşy.
Gelene – baldyz, gidene – ýeňňe.
Gelene hoş geldiň, gidene hoş bargaý diýerler.
Geleni geçdi bil, geljege ýol goý.
Gelesi gelende sagdan-da geler soldan-da,
Gidesi gelende ýelem äkider, silem äkider.
Gelin agzyny ýaşar, sesi sekiz öýden aşar.
Gelin betin ýaşyrar, sesin dagdan aşyrar.
Gelin bolmasak hem, gädikden garapdyk.
Gelin düşse yrakdan – gatnaşygy düz bolar,
Gelin düşse ýakyndan – gatbar-gatbar söz geler.
Gelin gelegen boldy, oba gezegen boldy.
Gelin geler ýanyňa, doga kylar janyňa.
Gelin gelse, gelimsek köpeler.
Gelin ojaga çeker.
Gelin sözi batar – batmana deň, ogul sözi batar – kätmene deň.
Gelinden gyz bolmaz, giýewiden – ogul.
Geline bak, geline, gele-gelmän diline,
Gözi ojak başynda, özi eýer gaşynda.
Gelişdiren aşyny iýer, gelişdirmedik – başyny.
Gelişmedigiň gelni ogurlyk eder.
Gelmek – myhmandan, ugratmak – öý eýesin­den.
Gelni gelende gör, sepini – gerende.
Gelni syna, gelesi ýyl.
«Gelnim bar» diýip baýrynma, iş buýursa irinme.
Gelnimiň ýaşmak ýaşyşy, hanymyň arka ga­şy­şy.
Gelniň geldi-geldisi, ogluň boldy-bol­dusy.
Gelniň ― aýagy, çopanyň – taýagy.
Gelniň bir bolsa oturyp iýersiň, iki bolsa – ýortup.
Gelniň göwni her dogranyny han islär.
Gelniň ýaman bolsa ogluňdan gör, giýewiň ýaman bolsa – gyzyňdan.
Gelniňe gargasaň ogluňa deger, giýewiňe gar­ga­saň – gyzyňa.
Gelse aýal hossary – tapylar bar bergisi,
Gelse äriň hossary – tutar ýürek burgusy.
Gelse ekin gürden gelsin.
Gelse ekiz-ekizden, gitse sekiz-sekizden.
Geňeşdaryň bolmasa, al-da telpegiň bile geňeş.
Geňeşene giň dünýä, dalaşana dar dünýä.
Geňeşli don gysga bolmaz.
Geňeşli gul ardymaz, ardysa-da şol ýagşy.
Geňeşli salamat bolar.
Geňeşli toý dargamaz.
Geňeşli toý uzak gider.
Geňeşli ýerde kemlik ýok, geňeşsiz ýerde – deňlik.
Geňeşsiz – iş, lezzetsiz – aş.
Geňeşsiz durmuş – toýdan soň dargar.
Geňeşsiz işiň puşmany köp.
Gep – mollada, akyl – kellede.
Gep başy iňňejik.
Gep diýseň gap-gap, iş diýseň bitap.
Gep gezdireniň atasyna nälet.
Gep tapmasaň, köneleriň gepini geple.
Gep ýel bolmasa-da, ýürek çişirer.
Gep yzarlan bela barar, ýol yzarlan – oba.
Gepe düşmedik, üme düşmez.
Gepi aýdan gepçi däl, gepi yzarlan gepçi.
Gepi köpüň uýady az.
Gepiň azy ýagşy, aşyň ― duzy.
Gepiň körügi – ýeriň ýarygy.
Geplän gepi güwälik, eden işi dogalyk.
Geplemesini başarmadyk märeke bozar.
Gepleseň, gep tükenmez, gazsaň – gum.
Gerdişli sözi gelin aýdar.
Geregiňi gerekmezde al.
Gerek däl aş-tabak, zerury gaş-gabak.
Gerek deregi ýykar.
Gerekli daşyň agramy ýok.
Gerekmezi sakla – gerek bolynça.
Germeligiň germegin – gelen ýeriň belli­dir, Asmalygyň asmagyn – asly-nesliň belli­dir.
Geýmäge keten ýagşy, ölmäge – Watan.
Geými täzelikde aýa, abraýyňy – ýaşlykda.
Gezegen aýaga daş deger.
Gezegen gyzdan gelin bolmaz.
Gezegen it süňk tapar.
Gezegeniň eteginden ýyrtylar, uruşganyň – ýakasyndan.
Gezegeniň indegi bolmaz.
Gezen – derýa, oturan – gümra.
Gezmek – ömürden, ýatmak – ölümden.
Gämä münüp, gämiçi bilen dawa etme.
Gämiçiniň jany bir.
Giç ekilen ekiniň hatasy bar.
Giç gopdy, bela gopdy.
Giç goýsa-da aç goýmasyn.
Giden getirer, oturan nyrh sorar.
Gidene – ýol, galana – ýurt.
Gideniň harydy özi bilen.
Gije gezseň – kakynarsyň, ýaman nysak – dakynarsyň.
Gije oda gitme, gündiz tüssä.
Giň bolan giň ýaşar, il bilen deň ýaşar.
Giň bolsaň kem bolmaz, saglykdan özge dem bolmaz.
Giň könelip ýyrtylar, dar – sozulyp.
Gireňde gapydan girip, çykaňda penjireden gitme.
Girme kişi bagyna, girseň girer bagyňa.
Girmezden çykmaňyňy oýlan.
Gitdim, gezdim dünýäni, jennet saýdym bu ýany.
Gitgir atyň ýoly tekiz.
Gitse bagdan gidýär, bagbanyň nä gamyna.
Giýew geldi – han geldi.
Giýew kowsa – gapydan gaç, ogul kowsa – tö­rüne geç.
Giýewden myrat bolmaz, külden – ymarat.
Giýewe tursa-da tagzym, otursa-da tagzym.
Giýewim ýagşy – gyzymyň aýdany bilen,
Og­lum ýaman –  gelnimiň aýdany bilen.
Giýewiň töründen, ogluň bosagasy ýagşy.
Gizlin söýgi – görkli, äşgär söýgi – merkli.
Gobsunan guş uçman oňmaz.
Goç atasyn tanar, it atasyn tanamaz.
Goç boljak guzynyň seňrigi tüňňi bolar­myş.
Goç buýnuzy goça agyrlyk etmez.
Goç goýberiljek guza pyçak görkezme.
Goç hem bolsaň, dag süsme.
Goç ýigidiň ýagşysy köp diňlär, az sözlär.
Goç ýigit söweşde belli.
Gola geldi, ele geldi.
Goldan gaçan – gonjuma.
Goltugy doly gonagym günaşa däl, günde gel,
Goltugy boş gonagym aýda gelme, ýylda gel.
Goluň gymyldasa, agzyň gymyldar.
Goly döwük iş eder, göwni döwük iş etmez.
Gonak gonagy gysganar.
Gonak nirde bolsa – gut şonda, gazan nir­de bolsa – ot şonda.
Gonakly öýe gut geler.
Gonanyny gol biler, göçenini – ýel.
Goňşudan gelen şam bolmaz, o-da wagtynda gelmez.
Goňşusyna ynanan aşsyz galar.
Goňşy – goňşynyň bazary, ýamany – il bizary.
Goňşy aşy – dişe däri.
Goňşy aşy – göwün hoşy.
Goňşy goňşudan giç ýatyp, ir turmany öwrener.
Goňşy goňşudan görk alar.
Goňşy goňşyň hem görki, hem örki.
Goňşy haky – Taňry haky.
Goňşy halyny goňşy biler.
Goňşy hyklasa, sen çokla.
Goňşy iti goňşa üýrmez.
Goňşy öýe kesek atma.
Goňşy towugy göze gaz bolup görner.
Goňşy töwüri rysgalyňy artdyrar.
Goňşyma dilegim düşdi, berse-de goňşym, bermese-de, goňşym.
Goňşymyň başy çişdi, gaýgysy maňa düşdi.
Goňşyň azar berse – göçüp gutul, dişiň azar berse – çekip gutul.
Goňşyň gowy bolsa, kel gyzyň äre gider,
Goňşyň ýaman bolsa, gül gyzyň göre gider.
Goňşyň kim bolsa, gudaň şol.
Goňşyň monjugyny toýda dakynsaňam, günde dakynma.
Goňşyň ýitigini yzlaş – tapylsa ýagşy, tapylmasa, göwün nagşy.
Goňşyň ýykylsa, söýget ber.
Goňşyňa garama – oňşugyňa gara
Goňşyňy goňşudan sora, ýamany – ýagşy­dan.
Goralan göze çöp düşer.
Goralana göz deger, öwünene – söz.
Gorkagy kowalasaň, batyr bolar.
Gorkagyň batyrlygy dilinde.
Gorkagyň gözi uly, akmagyň – sözi.
Gorkajyk oglanyň enesi aglamaz.
Gorkak at saýasyndan ürker.
Gorkak gidende magtanar, batyr – gelende.
Gorkak kölegesinden gorkar.
Gorkak öňürti urar.
Gorkak taýaga bolmaz.
Gorkana goşa görner.
Gorkduň – tutuldyň, gorkmadyň – gutul­dyň.
Gorkýan bolsaň pişikden, näme çykdyň de­şikden?
Gorkynyň ölüme peýdasy ýok.
«Goş» diýilmän, goşana gyssyrylma.
Goşa gylyç bir gyna sygmaz.
«Goşt-goşt» bilen gyňyr goýun sürä goşu­lar.
Gotur düýe tikenli çöpe süýkense, gijisi galar.
Gotur elden ýokar, bela – dilden.
Gotur goluňda bolmasyn, ýaman – ýanyňda.
Gowaçanyň düýp arasyna kätmen sygsyn, jöweniň düýp arasyna – düýe.
Gowgasyz är görde ýagşy.
«Gowy görýär» diýip baryberme, «berýär eken» diýip alyberme.
Göwher – kül içinde, bedew – jul içinde.
Gowurga garyn doýurmaz.
Gowy adama sylag etseň, ýa aýdar, ýa gaýdar.
Gowyny ýada berme – haýypdyr, ýaramaza-da berme – aýypdyr.
Goýmadygyňy göterme.
Goýna gurt daranda, iş ýakmazyň içi agy­rar.
Goýna gurtdan gardaş bolmaz.
Goýnam öz aýagyndan asarlar, geçinem.
Goýny bolmadygyň, pyçagy ýiti bolar.
Goýny ýel alsa, geçini asmanda gör.
Goýun alma, goýmat al.
Goýun bakan çöl tanar, ylym okan ýol tanar.
Goýun başly, gurt dişli.
Goýun bir derede arryk-da bolar, semiz-de.
Goýun mäleý-mäleý müň bolar, it hawlaý-hawlaý kem bolar.
Goýun urbasy on bolar.
Goýun ýüňi – çoga bolmaz, düýe ýüňi – çyga.
Goýun ýüze ýetýänçä, derisi müňe ýeter.
Goýunda – erek eti, guşda – barak eti.
Goýunsyzyň goly bolmaz, akylsyzyň – toýy.
Guda bolmak kyn, jyda bolmak aňsat.
Guda bolynçaň syna, bolandan soň syla.
Guda gudalaşandaky dek bolsun, gelin gele­nin­däki dek.
Gudalygyň gadyry, barmakda hem gelmekde.
Gudurandan gutulan ýagşy.
Guduz it eýesini ýarar.
Guduzlan köpegiň ömri kyrk gün.
Gujurly ýürek daş ýarar.
Gul arzuwy gursagynda garrar.
Gul garrasa, jarçy bolar, gyrnak garrasa – palçy.
Gul gomalýança, toý sowlar.
Gul hatasyz bolmaz, aga ― keremsiz.
Gul myrady – gaçmak.
Gul nikasy kyn bolar.
Gul ogly beglik islär, beg ogly gulluk islär.
Gül össe ýer görki, gyz össe – il.
Gul öz hojasyndan owal tabaga gol uzatmaz.
Gul ýaly işlän, han ýaly oturar.
Gul ýörese, ýeňsesinden bildirer.
Gula gul diýseň ölesi geler, ige gul diýseň – gülesi.
Gula bela gelmez, gul belany satyn alar.
Gula gulluk etmeseň, gul saňa gulluk etmez.
Gula gullukçy bolma, gyrnaga – ýalynjy.
Gula gylyç, azana ýalçy.
Gulagym dynmajak bolsa, altyn ysyrgam ýitip galsyn.
Gulagyň garny bolmaz, siňegiň – erni.
Gulajyn gözün süzmän, buga ýüpün üzmez.
Gulak eşidip doýmaz, göz – görüp.
Gulak eşitse, köňül biler.
Gulakdan giren ýaman söz, ýürege ýetip buz bolar.
Gulakdan göz hak.
Gulan – gyrda, doňuz – suwda.
Gulan at bolmaz, doguşan ― ýat.
Gulan başyna iş düşse, godugyna gözlemez.
Gulan eti gurat eder.
Gulan godugy bilen, agaç pudagy bilen.
Gulan guýa gaçsa, gurbaga aýgyr bolar.
Gulan haýsy ýerde semrese, tüýüni-de şol ýer­de döker.
Gulan höwri köp bolsa, bir agsagyn bil­dir­mez.
Gulanda öt bolmaz, guşda – süýt.
Gulanlan baýtal oýa sygmaz.
Gulanly baýtaldan suw artmaz.
Guldan – hereket, Alladan – bereket.
Guldan gonambaşy bolmaz, çopandan – ket­huda.
Gulluk etseň gerege, seni ýetir çörege.
Guluň erki bolmaz, goturyň – görki.
Guluň gany çykdy, jany çykdy.
Guluň kemeri – arkan, höregi – talhan.
Guluň sellesi düşdi, dünýäsi köýdi.
Guluň üstüne bela gelmez, özi belanyň üstüne barar.
Guluň uýady ýok.
Guly berekella öldürer.
Guma sepeniň bilinmez, gyza bereniň gö­rün­mez.
Gura ýanasaň, öl hem ýanar.
Gural işlär – el öwüner, gylyç keser – gol öwüner.
Guralyň düz – azabyň az.
Guran gamyşyň sazy alysdan eşidiler.
Gurda rehim etmek, goýna zulum etmek.
Gurduň agzy iýse-de gan, iýmese-de.
Gurduň gudasy köp, tilkiniň – dosty.
Gurduň ölümi – şagala toý.
Gurt agzasaň, gurt geler, iki gözi dört geler.
Gurt arkasyndan guş doýar, är arkasyndan – aç.
Gurt aýagyndan iým tapar.
Gurt bilen goýun guda bolmaz, guda bolsa-da, goýun gül­mez.
Gurt bilen guda bolma, tilki bilen – dost.
Gurt bilen iýer, goýun bilen aglaşar.
Gurt çagasyndan ekdi bolmaz.
Gurt çagasyny gundasaň-da durmaz.
Gurt degmän, goýun gaçmaz.
Gurt garrasa, awy gaçar.
Gurt gören itiň agzy bir bolar.
Gurt saýasynda arslan ýatmaz.
Gurt ümürli güne guwanar.
Gurt ýok diýme – mal kastynda, Ýagy ýok diýme – ýer astynda.
Gurt ýüzi – mübärek.
Gurtdan gorkan köpek saklar.
Gury agaç miwe bermez.
Gury agajy egmegin, degmedige degmegin.
Gury agajyň egildigi – döwüldigi,
Är ýigidiň uýaldygy – öldügi.
Gury arkasyndan öl ýanar,
Mert arkasyndan il guwanar.
Gury çörekden iç agyrmaz.
Gury kaşyk agyz ýyrtar.
Gury saçaga doga ýok, menden saňa – nowa.
Gury söz gulaga ýakmaz.
Gury sözden palaw bolmaz, ýag bile tüwisi bolmasa.
Gury söze ähtibar az.
Guş bar – etini iýmeli, guş bar – et iý­dir­meli.
Guş çirtmegi unudar, çirtmek guşy unut­maz.
Guş ganaty bilen uçar, guýrugy bilen go­nar.
Guş ganatyndan kireý islemez, gulan – toýnagyndan.
Guş görki – per, dost görki – syr.
Guş uçuşyndan belli, akmak – söz açy­şyn­dan.
Guş uýasynda näme görse, uçanda şony eder.
Guş uýasyny tapsa, söz eýesini tapar.
Guşgun guýrukda, uýan agyzda.
Guşluk gelen gonak ýatman gider, öýle gelen gonak gitmän ýatar.
Guşluk güni gyzdyrmadygy, ikindi güni gyz­dyrmaz.
Guşuna görä duzagy.
Gutarylan işden gül ysy geler.
Gutlukly öýden gury çykma.
Guty geleniňki, goşadan geler.
Guty ýok gurruga düşse, gark bolar.
Guty ýok guýa gaçsa, gum ýagar.
Guwanma bu daglyga, eltip goýar darlyga.
Guwanmagyn görküňe, talaň düşer durkuňa.
Guý owjuma, guýaýyn owjuňa.
Guýma gursak bolmasa, dürtme gursak neý­le­sin.
Guýmasaň – goýulmaz, kesmeseň – ganamaz.
Guýrukly ýyldyz günde dogmaz.
Guýusyna görä nowasy.
Guzulykda doýmadyk, toklulykda dümtüner.
Guzy beren torum sorar.
Guzy mälär ýyl geçer, oglan aglar – gün.
Gö:le düşdüm, ýola düşdüm.
Göç başy aýry bolsa, it başy däli bolar.
Göç gaýtsa, agsak ozar.
Göç ýörär, it ýortar.
Göçen ýurduň gadyryny gonaňda bilersiň, Ýagşy ýaryň gadyryny ― ölende.
Göçenini go:l biler, gonany – ýel.
Göge bakan ýykylar, laýa batan kakylar.
Göge tüýkürseň, ýüzüňe düşer.
Gögermedik ekinden ýer örtener, oňmadyk başçydan – il.
Gök gürlemän – ýyldyrym çakmaz.
Gökje baýlyk – üç aýlyk.
Gökje monjugym kanda bolsa, meniň göw­nüm şonda.
Göklemde goýny çolak baksyn, goç döwri – lal.
Gönezliksiz süýt uýamaz, ýok akyl kyrkda goýalmaz.
Göni gelen keýigiň iki gözünden başga aýby ýok.
Göçjek diýip, odunyňy ýakma,
Guýy gö­ründi diýip, suwuňy dökme.
Gördügiňi – ört, görmedigiňi – sözleme.
Gördüň ýaryň ýar däldir, terkin kylmak ar däldir.
Gördüň, dostuň ýüzi hoş, otur-da turuş,
Gör­düň, dostuň ýüzi turşy ne oturyş, ne turuş.
Gören eşidene habar berer.
Gören görenini eder, kesewi – dürtenini.
Görene göz, eşidene gulak.
Göreniňi dost diýme, soňundan puşman iý­me.
Göreniňi gizleme, bilmedigiň sözleme.
Göreniňi goýup, eşideniňe ynanma.
Görer göze gart öler, ajal ýetse, ýaş öler.
Görgüliniň gözi agyrsa, goňşusy duýmaz, Arzylynyň gözi agyrsa, ýedi günlük ýere habar ýeter.
Görgüni görmän, göre girmek ýok.
Göribi görenden, görüňi gör.
Göribiň garny dok bolsa-da, gözi aç.
Görk – agyzdan, görmek – eginden.
Görk toýda gerek, akyl – öýde.
Görklüdigiň bilerin, bir oglanyň bolan­soň,
Işlidigiň bilerin, gaýyn eneň ölensoň.
Görklüni görüp alynçaň, söýeniňi sorap al.
Görkümden – berkim.
Görkünden kölük bolmaz, saçyndan – süm­mül.
Görmän-görmän küti boldum, baryny görüp – ýiti.
Görmäýinem, köýmäýinem.
Görmedik daşym, ýardy başym.
Görmese göresi geler, görse-de ölesi geler.
Görmese ýat, görüşmese uýat.
Görmez arkasy güýçli.
Görülmedik illerden, eşidilmedik gep çykar.
Görüm ýeňňe bolsa, göreji – baldyz.
Görümiň näme bolsa, göreldäň şol.
Görümsiz kümüş görse, guduz açar.
Görümsize kömeç, köse äre – sakgal taň.
Görümsiziň ogly boldy, çekip göbegin ýol­dy.
Görünýäni bir dokuz, görünmeýäni on dokuz.
Görüp alma, bilip al.
Görüp oturma, köýüp otur.
Göwni açygyň – ýoly açyk.
Göwnünde kiri baryň, içinde syry bar.
Göwre garrasa-da, göwün garramaz.
Göwün – çüýşe, göz – aýna.
Göwün – göwünden suw içer, gamyş – bogundan.
Göwün darlygy – horluk.
Göwün gözeli söýmez, söýenini söýer.
Göwün kazy, göz terezi.
Göwün kiri aýdylsa gider, geýim kiri-ýuwulsa.
Göwün şatlygy – ömür zyýatlygy.
Göwün sygsa, göwre sygar.
Göwün syryny göz bildir.
Göwün ýetse, gol ýeter.
Göwünsiz aýaldan kössüz ogul dogar.
Göwünsiz iş – lezzetsiz aş.
Göz – derýa.
Göz – gorkak, göwün – batyr.
Göz – göze ýagy.
Göz – ýüregiň aýnasy.
Göz agyry ýaman dertdir, hem yrandyr hem bürendir.
Göz agyrysy – et agyrysy, diş agyrysy – süňk agyrysy.
Göz bar – görmek üçin, akyl bar – bilmek üçin.
Göz beden goragy, akyl – jan.
Göz daşdan galar, göwün – ýakyndan.
Göz düýäni gazana salar, adamy – mazara.
Göz eýeli – işik söýeli.
Göz ganymyny tapar.
Göz garrar, göwün garramaz, Är garrar, heňňam garramaz.
Göz geçir weli, dil geçirmez.
Göz gördi, köňül söýdi.
Göz görende ýüz şerip.
Göz görenine amal eder.
Göz görki gaş, gazuw görki taraş.
Göz görmän, göwün ynjalmaz.
Göz görmedigini ýürek syzar.
Göz görmejegini görer, gulak eşitmejegini eşider.
Göz görmekden doýmaz, adam – bilmekden.
Göz görmese, ýüz döner.
Göz görmese, ýüz utanmaz.
Göz göze düşende, mähir oýanar.
Göz göze düşende, ýüz uýalar.
Göz göze yssy, dil dile myhman.
Göz gözi görmez.
Göz gyragy görer, akyl ýüregi.
Göz nur eýesi, göwün – syr.
Göz özüňki, gulak özgäniňki.
Göz ujundan gözleme, gözüňe zeper ýeter, Dil ujundan sözleme, özüňe zeper ýeter.
Göz ýaraşygy gaş, agyz ýaraşygy diş.
Göz ýetmeze ― söz ýeter.
Göz ýüki – düz ýüki.
Gözden daş düşen, göwünden hem daş düşer.
Gözden yrak, köňülden yrak.
Göze bela gülden geler, başa bela­ – dilden.
Göze görünmez ogry, handan-begden dogry.
Gözel ― hulky bilen gözel.
Gözeli görseň gözüň ga:nar.
Gözeli kemis öldir, ýigidi – namys.
Gözellik baş täjidir, her kime nesip etmez.
Gözellik on, dokuzy don.
Gözenegi başganyň göreni başga.
Gözi doýrup bolmaz.
Gözi görmedik kişi gözündäki gyldyr­gana düýe diýermiş.
Gözländen aňtan ýeňer.
Gözlem aglar gözsüzem, ogullam  aglar – ogul­syzam.
Gözlüniň gündiz tapmadygyny, kör gije ta­par.
Gözüm görmese, syrtymy böri iýsin.
Gözüme bolandan, gaşyma bolsun.
Gözümem görmesin, janymam ýanmasyn.
Gözüň – gözüňe duşman.
Gözüň agyrsa eliňi çek, içiň agyrsa – damagyňy.
Gözýaş –― gama ýoldaş.
Gözýaş – göwün ereder.
Gübürdär – ýagmaz, çöker – sygmaz.
Gübürdewük buludyň ýagyny-da az.
Güjük dalanman, köpek çykmaz.
Güjük üýrmäni eýesinden öwrener.
Güjük ýaly «jöw-jöw» edeniňden, ala köpek ýaly «haw-haw» et.
Gül tikensiz bolmaz, hazyna – eýesiz.
Gül ysgan «doýdum» diýmez.
Gülen agyz görkli.
Güler ýüz hem hormat, hem sowgat.
Gülkä göwün böker, gam biliňi büker.
Gülkä gülmeseň, göwni galar.
Gülki – jana rahat, tene – kuwwat.
Gülki göwün güli.
Gülki soňy – agy.
Gülme goňşyňa, geler başyňa.
Gülmez – yşmaz hatyn, otsuz-ýalynsyz odun.
Gülseň ilki – bolarsyň gülki.
Gülüň biten ýerinde, gadyry ýok.
Gülüň miwesi bolmaz.
Gülýaýdy gelmez elinden, iller durmaz di­lin­den.
Güman imandan aýrar.
Gün bakar – ýer ýumşar, gelin bakar – är ýumşar.
Gün batandan soň kär haram.
Gün birem bolsa, günüň aýry.
Gün göreniň güni artyk.
Gün otaglasa günlük, aý agyllasa aýlyk.
Gün parlap çyksa-da, gyşyň güni ýaz dur­maz, Süýnüp-sarkyp baksa-da, ýetişensoň gyz durmaz.
Günä edilmän, toba edilmez.
Günäliň oduna bigünä ýanar.
Günde bir gep eşitmese, gulak ýa galkan bolar, ýa – ýelken.
Günde mezil – jana hezil.
Gündeş – başa daş, göze ýaş.
Gündeş – günde öç.
Gündeş göreniň gyzyny alma, işigi ýamanyň öýüne barma.
Gündeşiň bolsa bolsun, gündeş çagaň bolmasyn.
Gündeşiň güni hem gündeş.
Gündeşli başym – zäherli aşym.
Gündeşli bolandan günüň aýry bolsun.
Gündeşli bolsaň bol, öýdeşli bolma.
Gündeşli gülmez.
Gündeşli öý weýran, aş ornuna aýran.
Gündeşli öýde – günde uruş.
Gündiz aşyny goýy et, suw içirer, dok bo­larsyň, Gije aşyny suwuk et, daş çykarar, sak bolarsyň.
Gündiz çyra ýakan, agşamyna garaňkyda otu­rar.
Gündiz tüssä gitme, gije yşyga.
Gündizki aşdan Gün tamakin.
Gündizki işiň, gijeler düýşiň.
Günem hemmäniň göwnüni tapyp bilenok.
Güni etek bilen ýapyp bolmaz.
Güni güniniň ölümini dilär.
Güni hoş geçene Taňry-da hoş bakar.
Günim ogly gülüşmez.
Günlük ýola aýlyk azyk.
Günlükçi ýaly gazan, beg ýaly iý.
Günortasy guşluksyz, duly batman aşlyksyz.
Günüm üçin günim ogluny allalaryn.
Günüm üçin köýýän, gündeşimiň oglanyny söý­ýän.
Günümi Alla geçirsin, agramyny ýer göter­sin.
Günüň köýse-de, hakyň köýmez.
Günüň serweri – juma, aýyň serweri – re­me­zan,
Ýylyň serweri – goýun, gijäniň ser­weri – gadyr.
Gür – baş getir, seýrek – çäç.
Gürrüň süýji, samança ýok güýji.
Gürrüňdeşiň güň bolsa, gepe-söze ne hajat.
Güýç ýetmese, emel bar.
Güýç ýetmeze akyl ýeter.
Güýçli bile göreşme, ýüwrük bile ýaryşma.
Güýçlüden gül ysy geler.
Güýçlüni güýçli bilmedik Taňryny bir bil­mez.
Güýçlüniň gepi mamla.
Güýçlüniň guýrugy degirmen dartar.
Güýje egilmedigi söz eger.
Güýji asgyn şelaýyn gerek, bimaza – my­laýym.
Güýji ýetmez, görgä galar.
Güýjüň ýetmeýän daşa el urma – zora dü­şersiň.
Güýz göksüz bolma, ýaz aksyz.
Güýz sürmek – gury suwarmak.
Güýzde inçelder, ýazda ýolar.
Güýzüň gelşi, ýazyndan belli.
Gybat duşman artdyr, zähmet – dost.
Gybatsyz söz gyzmaz, utançsyz – ýüz.
Gyl düwün tutmaz, däli – öwüt.
Gylyç – keser, gol – öwüner.
Gylyç göterip gelen gylyçdan öler.
Gylyç gynynda köp ýatsa, poslar.
Gylyç gynyndan çyksa, gan görner.
Gylyç öz gynyny kesmez.
Gylygy gyşygyň, kylmyşy gyşyk.
Gylygyndan söýdüren gyz – gyzyldan.
Gylygyny bilmeýän atyň syrtyndan ötme.
Gylyjyň öňünde şert bolmaz.
Gylykly är han görner.
Gylykly horaz ýumurtgadan gykylyga baş­lar.
Gylykly özünden belli, gylyksyz – gö­zün­den.
Gylyksyz aýalyňa myhman ýanynda lak atma!
Gymmatyň hikmeti bar, arzanyň – min­ne­ti.
Gymyz – alyp içeniňki, gyz – alyp gaça­nyňky.
Gyrawda towşan yzlan kak suwundan balyk gözlär.
Gyrda ýagmyr ýagsa, ojakda töňňäniň başy şatyrdar.
Gyr-gyrlap almadygyňy, myr-myrlap alar­syň.
Gyrmyldan gyr aşar, ýörmelän ýer deşer.
Gyş arryk alma, ýaz – ýagyr.
Gyş bolmasa, guş bolmaz.
Gyş çykar, ýüzügaralyk kömre galar.
Gyş düýşüniň bary ýalan, ýaz düýşüniň – ýary.
Gyş gamyny ýaz iý, ýaz bolmasa – güýz.
Gyş gelýär diýip odunyňy baýatma, ýagy gelýär diýip – unuňy.
Gyş geýjegiňi tomus taýýarla, tomus geý­je­giňi – gyş.
Gyş gününiň köjesinden ne peýda?
Gyş gyzamyk gelmesin, tomus – mama.
Gyş ojagy dar bolar.
Gyş suwy – gyzyl suwy.
Gyşdan aldym malymy, ýagydan aldym ili­mi.
Gysganjyň atan oky özüne deger.
Gyşy gyşsyramadygyň, ýazy ýazsyramaz.
Gyşyk ýük maksada ýetmez.
Gyşyň gary – ýaza däri.
Gyşyň gözi kör bolar.
Gyşyň güni bir tutam.
Gyşyň güni kyrk tüýsli, kyrkysy-da gy­lyk­syz.
Gyşyň gününiň höziri – ot.
Gyşyň hoşlugyna, ýabynyň ýuwaşlygyna, mollanyň der­wüş­ligine ynanma.
Gysyr goýun köp mälär.
Gysyrsyraýan aýaldan gork, ýazsyraýan – gyş­dan.
Gyz alsaň – kynykdan, at alsaň – ýüw­rükden.
Gyz bar – nep getir, gyz bar – gep.
Gyz bir güldür – ýetişer, göçer gider.
Gyz çaganyň altysy, är oglanyň ýarpysy.
Gyz çykaran baýamaz, gelin edinen dagamaz.
Gyz edebi – il edebi.
Gyz eneden görüm görmese, öwüt almaz.
Gyz galyňy – garyň suwy.
Gyz galyňy ― gyrawça.
Gyz galyňy gysymyňda galmaz.
Gyz galyňyndan ýarna bolmaz.
Gyz garrasa pugta bolar, at garrasa – agta.
Gyz garrasa, ýa gula barar, ýa-da – dula.
Gyz göwni gyzan gazan.
Gyz göwni ýüplükdir – boýalyp ýüpek bol­maz, Ýigit göwni ýüpekdir – çigilse çözüp bolmaz.
Gyz gözelligi sandykda.
Gyz gurjak oýnar, oglan gulan gözlär.
Gyz güldi, men güldüm – ýüreginiň syryn bildim.
Gyz – gylygy bilen, ogul – edebi bilen.
Gyz gylygyndan söýdürer.
Gyz – gyrnak, ogul – gul.
Gyz – gyzyl alma, gyzy gözden salma.
Gyz – hoz agajy, her ötegçi bir daş atar.
Gyz kepbeden çykar, tüsse – omçadan.
Gyz meniňki, bagty özgäniňki.
Gyz öýi – wezir öýi.
Gyz – öýüň torbasy, ene – unuň urbasy.
Gyz – özge öýüň çyrasy.
Gyz syryny hossary biler.
Gyz ulalsa haýa gider, igin alyp gaýa gider, Ik bilen ikbaşy owarram-la, ýöne ömri zaýa gider.
Gyz ýetişip gyraga gider, ogul ýetişip – yraga.
Gyz ýetişse dilli bolar.
Gyza altyn tagt dileme, barmak boýda bagt dile.
Gyza – çümmük, hamyra – ýumruk.
Gyza erk berilse, ýa dowulça barar, ýa surnaýça.
Gyza geler kyrk kişi, alar gider bir kişi.
Gyza – gujak ,goýna – pyçak.
Gyzamagyň öňi, garamagyň soňy.
Gyzarana gyz diýerler, agarana – biýz.
Gyzaryp daňlak gelenden, gygyryp ýagy gelsin.
Gyzda – haýa, gelinde – şerim.
Gyzgyn nan köpegi guduz eder.
Gyzgyny gyzgyn basar, sowugy – sowuk.
Gyzly gapy dynuw bilmez.
Gyzly gyzyldan doýmaz.
Gyzly gyzyla gyzar.
Gyzly kişi gyr aşar.
Gyzly öý – gyzyldan halka.
Gyzly öý soltanly öý, ýüzi geler, biri äkider.
Gyzly öýe kyrk at baglanar.
Gyzly öýe rehnet ýagar.
Gyzly öýüň iti dynmaz.
Gyzlygym – soltanlygym, gelinligim – zyndanlygym.
Gyzlykda gyzyl gyz, nädip ýaman aýal bol­duň.
Gyzmalyk özüňe bagly, mylaýymlyk – sözüňe.
Habar okdan tiz gider.
Haçan oglan bolduň, haçan ulaldyň, Tohumly torbany elimden aldyň.
Hajy saýanymyň goltugyndan haç çykdy.
Hak bakdy, halk bakdy.
Hak bendesi haka çapar, ýaman öz pälinden tapar.
Hak diýen haly galmaz.
Hak ýakan çyrasyny hiç kim söndüre bilmez.
Hakdan gelse gelsin, nähakdan gelmesin.
Haky aýtsaň urarlar, hoşamaty söýerler.
Hakykat – altyndan gymmat.
Hakykat egiler, töhmet döwüler.
Hakykat ýerinde karar tapar.
Hakykaty tyg kesmez.
Hakykatyň güwäsi özünde.
Hakyky zehin iki daşyň arasynda galsa-da syzylyp çykar.
Hakyň halaty bar.
Halal işle, haýyr tap.
Halal zähmet – baky döwlet.
Halala hasap bar, harama – azap.
Halamarsyň towyny, tapmarsyň ondan gowyny.
Halatsyz han bolmaz, ýoldaşsyz – serdar.
Halkda Hakyň ady bar.
Halky ýersiz goýma, hor bolarsyň, Gatygy ýersiz dökme, zar bolarsyň.
Halwany hekim iýer, şalgamy – ýetim.
Haly bardan han bolmaz, mekrudan – halal.
Haly ýüwürdip, kilim kesme.
Halypasyz ussa bolmaz, tagsyrsyz – mol­la.
Hammala arkalygy ýük bolmaz.
Hammama giren derlemän çykmaz.
Han azsa, iline deger, aýal azsa – ärine.
Han başyna han ýeter, gar başyna – gar.
Han eli hasa tutsa gabarar.
Han köp bolsa – ýow köp bolar.
Han ýanynda sakçyň bolsa, gara ýerde gämiň ýörär.
Hanym döwse – kaza, hyzmatkär döwse – jeza.
Hanyň itine-de bir paý.
Har bakan har tanar, zergär – zer.
Haram aşdan pir datmaz, tilki sarkydyny – şir.
Haram döwletiň höziri bolmaz, agzala iliň – wekili.
Haram geldi, halaly hem özi bilen alyp git­di.
Haram keýpiň hasaby bar.
Haram laýa gider, laý – zaýa.
Haram malyň berekedi bolmaz.
Haram sözler dilinde, yslam durmaz ilin­de.
Haramdan gelen harama gider.
Haramzada ara bozar, halalzada ara düzer.
Harsaňlykda daş tapylmaz.
Hasaby päk bolanyň ýüzi ak bolar.
Hasan aldy, oýna gitdi, Hüseýin aldy – goýna.
Hasaply dost uzak gider.
Hasdan pis dogar, pisden – has.
Hassa özüne tebip.
Hassa soramak adat, hal soramak medet.
Hassasy gutuljak bolsa, tebibi dogry geler.
Haşal ot ýeri azdyrar, ýaltalyk – äri.
Hat okan hat biler, hat bilensoň, hak biler.
Hatyn kişi duzdan agyr.
Hatynyň kandan bolsa, gel-gidiň şondan.
Hatynyň ýaman bolsa, ýurt dynçlygyndan peýda ýok.
Hatyrasy dagdan ulynyň, hasaby gyldan inçe.
Haýal akýan suw hapany köp getirer.
Haýasy ýoguň imany-da ýok.
Haýbat zoruň ýary.
Haýwan – agzyndan, ynsan – gulagyndan.
Haýwan ysgaşa-ysgaşa, ynsan soraşa-soraşa.
Haýwanyň dişine bakarlar.
Haýy gidip, waýy galan.
Haýyr – bereket, nur – rehmet.
Haýyr dile goňşyňa, rysgal gelsin aşyňa.
Haýyr etseň, bitin et.
Haýyr işi goýsaň şere döner, şer işi goýsaň – haýra.
Haýyr işi Hudaýam goldarmyş.
Haýyrly işe jarçy bolsaň gynanma.
Haýyrly işiň giji bolmaz.
Haýyrly mal eýesini tapar.
Haýyrsyz peýdadan, haýyrly zyýan artyk.
Hem daýymlara barýan, hem taýyma baş öwredýän.
Hem hoz gerek, hem hozuň – mürrügi.
Hem jan gerek, hem janan.
Hem zyýarat, hem tüjarat.
Hemme derde bar doga, söýgi derdi bidoga.
Hemsaýam – balsaýam.
Heňini bilseň, «Mürzeweli» hem bir heň.
Hepdede bir gowurma, gowurma bolmasa gowurga.
Her agaran gar bolmaz, her agaçda bar bolmaz.
Her aşyň bir ýeri bar.
Her bir zyýan akyl artdyrar.
Her bolçulygyň bir gytçylygy bolar.
Her derdiň bir dermany bar.
Her döwür – bir döwür.
Her gijäni Gadyr bil, her kimsäni – Hydyr bil.
Her gülüň bir ysy bar, her gyzyň – bir näzi.
Her iliň öz tentegi bar.
Her iş bolsun, bähbit bolsun.
Her iş öz ussasynyň elinde aňsat.
Her işde bir haýyr bar.
Her işiň haýry ýagşydyr, toýuň bezegi bag­şydyr.
Her kellede bir hyýal, kel kellede müň hyýal.
Her kes – öz öýüniň begi.
Her kese çörek ber, ýöne özüň her kesiň çö­regini iýme.
Her kim agyran ýerini tutar.
Her kim doýan ýerini magtar.
Her kim eder özüne eder.
Her kim gijän ýerini gaşar.
Her kim jeňňele gider, özüne meňzeş agaç keser.
Her kim öz agyrysyna aglar.
Her kim öz çöregine gül çeker.
Her kim öz garyşy bilen ölçär.
Her kim öz gazan çukuruna özi ýykylar.
Her kim öz matasyny bazara salar.
Her kim öz öwlüýäsini gorar.
Her kim öz pälinden tapar.
Her kim öz ýurduna han-soltandyr.
Her kimi dost tutunan, hiç kime dost bol­maz.
Her kimi özüňe osma.
Her kimiň bir gaýgysy, kel gyzyň – är.
Her kimiň ojagynyň ody özi üçin yşyrar.
Her kimiň öz jaýy özüne Müsür.
Her kimiňki özüne – Aý görüner gözüne.
Her kişiniň işi däl, deri eýläp don tik­mek.
Her malym – bar malym.
Her molla öz bildigini okar.
Her ösüşiň bir tesişi bar, her tesişiň – bir ösüşi.
Her togalakdan hoz bolmaz.
Her üýrene it, her gepleşene adam diý­mezler.
Her ýurduň awuny öz tazysy bilen awla.
Her zadyň öz wagty bar, her gyzyň – öz bagty.
Her zyýan – bir pent.
Hesip edene däl, nesip edene.
Hezzet etseň eşege, hyzzyn urar duşaga.
Häzir – maňa, erte – saňa.
Hiç kim aýranyna turşy diýmez.
Hile bilen iş gören, möhlet bile jan be­rer.
Hoja görseň, salamlaşyp ötüber,
Köje görseň, bagryň gerip ýatyber.
Hojanyň itini hem bihal görme.
Horaz hemme ýerde bir gygyrar.
Horazsyz-da säher bolar.
Hormat etseň, hormat görersiň.
Hoş söz gahary ýeňer.
Hoş söze uçma, öwüneni guçma.
Hoşuň atasy ölmändir.
Howaýy düşünen gursun, dereksiz – ýaşy­nan.
Howlugan azaşar, doýmadyk dalaşar.
Howlugan aýagyna çolaşar.
Howlugan bir işlejegini iki işlär.
Howlugan galar uýada, saralan ýeter myrada.
Howlugan gyz äre baryp ýalçymaz.
Hödür edilse, suwam bolsa iç.
Hödürsiz tagam iýme, idegsiz toýa barma.
Höwes – gaýrat ölçegi.
Höwes bar-da – güýç ýok, ýelin bar-da – süýt ýok.
Höwes et, bes et.
Höwürli sürä gurt daramaz.
Hudaý urany pygamber hasasy bilen dürter.
Hudaýdan düýe ýaly dile, dary ýaly berse-de alaý.
Hudaýdan ýaşyrmadygyňy, bendesinden ýaşyr­ma.
Hudaýsyz çöp başy gymyldamaz.
Hudaýyň söýenini, bendesi söýer.
Husyt çemçänem ýuwdar.
Hut geldi, daýhan syrtyna gurt geldi.
Hünär – akar bulak, ylym – ýanar çyrag.
Hünär eýesini eziz eder.
Hünär hünärden öner, önmese ýoga döner.
Hünäri öwren-de, ýigren.
Hünäri ýok kişiniň, netijesi bolmaz işi­niň.
Hünäriň puly – ojaryň küli.
Hünärli – zor, hünärsiz – hor.
Hünärli är hor bolmaz, dost-duşmana zar bolmaz.
Hünärli gol aç ölmez, hünärsiz ile syg­maz.
Hünärli öre çapar, utançsyz – töre.
Hünärli ýigit – miweli agaç.
Hünärsiz öz ardyny ýapmaz.
Hymsalyk bilen işi bar, iki eliniň çişi bar.
Hyr urdy, harman sowurdy.
Hyzmat daş ýarar, daş baş ýarar.
